<!DOCTYPE html>
<html lang="en">

<head>
    <meta charset="UTF-8">
    <style>
        * {
            margin: 0;
            padding: 0;
            box-sizing: border-box;
        }

        ul {
            list-style: none;
        }

        h1,
        h2,
        h3 {
            margin: 9px 0;
        }

        p {
            margin: 5px 3px;
            font-size: large;
        }
    </style>
    <meta name="viewport" content="width=device-width, initial-scale=1.0">
    <title>Document</title>
</head>

<body>
    <h1>Neználkovy příhody </h1>
    <h3>Tato stránka je pozvánkou na první příhody malíčka Neználka a jeho přátel z Kvítečkova. </h3>

    <ul>
        <li>Kapitola první - Človíčkové z Kvítečkova</li>
        <li>Kapitola druhá - Kterak byl Neználek hudebníkem</li>
        <li>Kapitola třetí - Neználek malířem</li>
        <li>Kapitola čtvrtá - Jak Neználek skládal verše</li>
        <li>Kapitola pátá - Jak Neználek jezdil v sodovkovém autě</li>
        <li>Kapitola šestá - Kterak si Všeználek vymyslil balón</li>
        <li>Kapitola sedmá - Přípravy na cestu</li>
        <li>Kapitola osmá - Odlet</li>
        <li>Kapitola devátá - Nad oblaky</li>
        <li>Kapitola desátá - Nehoda</li>
        <li>Kapitola jedenáctá - Na novém místě</li>
        <li>Kapitola dvanáctá - Noví známí</li>
        <li>Kapitola třináctá - Rozhovor za stolem</li>
        <li>Kapitola čtrnáctá - Procházka městem</li>
        <li>Kapitola patnáctá - V nemocnici</li>
        <li>Kapitola šestnáctá - Koncert</li>
        <li>Kapitola sedmnáctá - Výprava do Dračína</li>
        <li>Kapitola osmnáctá - V Dračíně</li>
        <li>Kapitola devatenáctá - Návštěvou u spisovatele</li>
        <li>Kapitola dvacátá - Tubička pracuje</li>
        <li>Kapitola dvacátá první - Návrat Šroubka a Vroubka</li>
        <li><a href="#22">Kapitola dvacátá druhá - Zázraky na čtyřech kolech</a></li>
        <li><a href="#23">Kapitola dvacátá třetí - Útěk</a></li>
        <li><a href="#24">Kapitola dvacátá čtvrtá - Tubičkův zlepšovací návrh</a></li>
        <li><a href="#25">>Kapitola dvacátá pátá - Kulka se léčí</a></li>
        <li><a href="#26">Kapitola dvacátá šestá - Cvočkův návrat</a></li>
        <li><a href="#27">Kapitola dvacátá sedmá - Nečekané setkání</a></li>
        <li><a href="#28">Kapitola dvacátá osmá - Smíření</a></li>
        <li><a href="#29">Kapitola dvacátá devátá - Na plese</a></li>
        <li><a href="#30">Kapitola třicátá - Cesta domů</a></li>


        <p>Překlad: Milan Korejs<br>Ilustroval: Jaromír Zápal<br>
            Texty a ilustrace byly převzaty z knihy, kterou v roce 1969 vydalo Lidové nakladatelství.<br>
            Tyto stránky neslouží ke komerčním účelům, ale pouze poskytují svůj obsah lidem, kteří nemají možnost si
            toto dílo přečíst v papírovém vydání.
        </p>

        Kapitola první
        ČLOVÍČKOVÉ Z KVÍTEČKOVA
        V jednom pohádkovém městě žili
        človíčkové. Človíčkové se jim říkalo proto, že byli
        docela malilinkatí. Žádný z nich nebyl větší než
        maličká okurka. Město měli ti človíčkové
        převelice krásné. Kolem každého domu rostly
        květiny: sedmikrásky, heřmánek, pampelišky, a
        dokonce i ulice se tam jmenovaly podle kytiček:
        Zvonečková ulice, Heřmánková alej nebo Chrpová třída. A město samo
        se jmenovalo Kvítečkov. Stálo na břehu potoka. Človíčkové mu říkali
        Okurková řeka, protože na jeho březích rostla spousta okurek. Za řekou
        byl les. Človíčkové si dělali lodičky z březové kůry, přeplouvali řeku a
        chodili do lesa na jahody, na houby a na oříšky. Sbírat jahody, už to
        nebyla žádná maličkost: vždyť ti človíčkové byli jako za dva nic; a na
        oříšky museli lézt dokonce na vysoký keř, a ještě s
        sebou tahat pilku. Ani jeden človíček by byl
        nedokázal utrhnout oříšek jen tak holýma rukama.
        Museli je uřezávat. Také houby řezali pilou. Uřízli
        hříbek pěkně u země, rozřezali ho na kusy a po
        kouskách ho nosili domů.
        Všichni človíčkové nebyli stejní: jedni si říkali
        malíčkové a druzí malenky. Malíčkové chodívali
        buď v dlouhých kalhotách, nebo v krátkých kalhotkách s kšandičkami,
        malenky zas nosily nejraději šaty z pestrobarevných látek.
        Malíčkové se moc neradi trápili s vlasy, bývali proto vždycky
        nakraťoučko ostříhaní, kdežto malenky měly vlasy dlouhé. Tuze rády si
        načesávaly všelijaké krásné účesy, zaplétaly si vlasy do dlouhých copů,
        vplétaly si do nich pentličky nebo v nich nosívaly mašle. Mnozí malíčkové
        byli velmi pyšní, že jsou malíčky, a skoro vůbec nekamarádili s
        malenkami. A malenky se zas chlubily, že jsou malenkami, a také se
        nechtěly kamarádit s malíčky. Když některá malenka potkala na ulici
        malíčka, hned jak ho z dálky uviděla, přešla na druhou stranu. A dobře
        udělala, protože mezi malíčky bylo hodně takových, kteří nemohli klidně
        projít kolem malenky, aby jí neřekli něco ošklivého nebo do ní nestrčili,
        anebo - a to bylo ještě horší - ji nezačali tahat za cůpek.
        Toť se ví, všichni malíčkové takoví nebyli, ale na čele to napsané
        neměli, a tak si malenky myslily, že je lepší přejít včas na druhou stranu
        a raději se s nimi ani nepotkat. Mnoho malíčků říkalo proto malenkám
        náfučky - představte si takové slovo! - a mnoho malenek říkalo zas
        malíčkům práčata nebo ještě jinak a ještě ošklivěji.
        Někteří čtenáři si asi hnedka řeknou, že to jsou určitě všechno
        výmysly a že ve skutečnosti takoví malíčkové ani nejsou. Ne vždyť také
        nikdo neříká, že doopravdy jsou. Něco jiného je skutečnost, a něco zas
        docela jinačího je přece pohádkové město. A v pohádkovém městě, tam
        může být ledacos.
        V jednom domku ve Zvonečkové ulici žilo šestnáct človíčků malíčků.
        Nejprvnější mezi nimi byl malíček jménem Všeználek. Říkali mu tak
        proto, že toho velmi mnoho znal. A znal toho proto tolik, že četl všelijaké
        knihy. Knížky u něho ležely na stole i pod stolem, na posteli i pod postelí.
        V jeho pokoji nebylo místečka, kde by neležely knihy. Všeználek čtením
        tuze zmoudřel. Proto ho všichni poslouchali a měli ho rádi. Nosil vždycky
        černé šaty, a když si sedl za stůl, nasadil si na nos brýle a začal číst,
        vypadal docela jako profesor.
        V tom domku bydlel také známý doktor Pilulkin. Léčil človíčky ze všech
        nemocí, chodil pořád v bílém plášti a na hlavě nosil bílou čepičku s
        třapečkem. Bydlel tady i znamenitý mechanik Šroubek se svým
        pomocníkem Vroubkem.
        Pak tu bydlil Cukerín Cukerínovič Sirupčík, který se proslavil tím, že
        měl ze všeho nejraději sodovku se sirupem. Byl velmi zdvořilý a měl rád,
        když mu říkali celým jménem, a ne jen Sirupčík.
        V domku žil také lovec Kulka. Měl maličkého psíka Bulku a pušku
        špuntovku. S nimi tam bydlel i malíř Tubička, hudebník Strunka a ostatní
        malíčkové: Čiperka, Bručoun, Mlčoun, Buchtík, Civínek a dva bratři Jaktík
        a Taktík.
        Ale nejznámější byl malíček jménem Neználek. Neználek mu říkali
        proto, že dočista nic neznal. Tenhle Neználek nosil křiklavě modrý

        4
        klobouk, kanárkově žluté kalhoty a oranžovou košili se zelenou
        vázankou. Vůbec měl rád pestré barvy. A tak se Neználek, vyparáděný
        jako papoušek, potloukal celé dny po městě, prováděl všelijaké
        nezbednosti a s každým se zastavil na kus řeči. Kromě toho ustavičně
        ubližoval malenkám. Jakmile malenky viděly už z dálky oranžovou košili,
        hned se obrátily na opačnou stranu a schovaly se v domech.
        Neználek měl kamaráda, jmenoval se Cárek. Bydlel v Sedmikráskové
        ulici. S Cárkem dokázal Neználek klábosit celé hodiny. Dvacetkrát za den
        se spolu pohádali a dvacetkrát denně se zase udobřovali. Ale nejvíc
        Neználka proslavila jedna příhoda.
        Toulal se tak jednou městem a zašel až do polí. Kolem nebylo živé
        duše. Vtom letěl chroust. Letěl, nekoukal, vrazil do Neználka a klepl ho
        zezadu do hlavy. Neználek se natáhl jak široký tak dlouhý na zem. Ale
        chroust už zatím uletěl a zmizel v dálce. Neználek vyskočil a začal se
        rozhlížet, kdo ho to uhodil. Ale nikde nikdo. Kdopak mě to uhodil?
        přemýšlel Neználek. Možná že spadlo něco shůry. Zaklonil se a podíval
        se vzhůru, ale ani nahoře nikde nic. Jenom slunce zářilo Neználkovi
        jasně nad hlavou. Tak to na mne spadlo něco ze slunce, usoudil
        Neználek. Nejspíš se ho kousíček odloupl a uhodil mě do hlavy. Šel
        domů a potkal známého, kterému říkali Okulárek.
        Tenhle Okulárek byl věhlasným hvězdářem. Uměl dělat ze střípků
        rozbitých lahví zvětšovací skla. Když se díval zvětšovacím sklem na
        všelijaké věci, zdály se ty věci větší. Z několika takových zvětšovacích
        skel si Okulárek sestrojil velikánský dalekohled, kterým mohl pozorovat
        měsíc a hvězdy, A tak se stal hvězdářem.
        “Poslyš, Okulárku,“ řekl mu Neználek, „jestlipak víš, co se stalo?
        Odloupl se kousek slunce a uhodil mě do hlavy.“
        “Ale jdi, Neználku!“ zasmál se Okulárek. „Kdyby se odloupl kousek
        slunce, rozmáčkl by tě na placku. Slunce je přece hrozně velikánské!
        Větší než celá naše země.“
        “Nepovídej!“ povídá Neználek. „Podle mého není větší než talířek.“
        “To se nám jen tak zdá, protože je od nás moc a moc daleko. Slunce
        je obrovská rozžhavená koule. Viděl jsem to tuhle dalekohledem. Kdyby
        se od slunce uloupl třebas jen malilinkatý kousíček, zbořil by nám celé
        město.“
        “Jdi ty!“ povídá Neználek. „To jsem ani nevěděl, že je slunce takhle
        velikánské. Půjdu to povědět našim - možná že to ještě nikdy neslyšeli.
        Ale stejně se radši ještě jednou podívej, doopravdy
        je nějak vykousnuté.“
        Neználek šel domů a každému cestou vyprávěl:
        „Kamarádi, jestlipak víte, jaké je slunce? Větší než
        celá naše země! Panečku, to je něco! A teď se ho,

        5
        kamarádi, kousíček uloupl a letí rovnou sem. Za chvilku spadne a
        všechny nás rozmačká. To bude hrůza! Zeptejte se Okulárka.“
        Všichni se smáli, protože věděli, jaký je Neználek mluvka. Ale
        Neználek uháněl horempádem domů a začal křičet:
        “Kamarádi, zachraňte se! Kousek letí!“
        “Jaký kousek?“ ptají se ho.
        “Kousek, kamarádi! Od slunce se odloupl. Za chvilku sem sebou
        plácne, a bude s námi konec. Víte vůbec, jaké je slunce? Větší než celá
        naše země!“
        “Co sis to zase vymyslil?“
        “Nic jsem si nevymyslil! Okulárek mi to řekl. Všechno viděl tou svou
        rourkou.“
        Malíčkové vyběhli ven a zadívali se na slunce. Dívají se, dívají, až jim z
        očí slzy tečou, a jak tak byli napůl slepí, zdálo se jim, že je slunce
        doopravdy nějak vykousnuté.
        A Neználek křičel: „Zachraň se, kdo můžeš! Běda!“
        A tak si všichni začali shánět svoje věci. Tubička popadl barvy a
        štětce, Strunka své hudební nástroje: housle, balalajku a mosaznou
        trumpetu, doktor Pilulkin pobíhal po celém domě a hledal cestovní
        lékárničku - bůhvíkam se mu poděla -, Buchtík chytil galoše a deštník, ale
        sotva vyběhli ze dveří, ozval se Všeználkův hlas:
        “Klid, kamarádi! Nic se neděje. Copak nevíte, jaký je Neználek
        brebta? Všechno si vymyslil!“
        “Já že si to vymyslil?“ volal Neználek. „Jen se jděte optat Okulárka!“
        Běželi tedy k Okulárkovi a tam se ukázalo, že to všechno doopravdy
        ztropil Neználek. To bylo smíchu! Všichni se Neználkovi smáli a říkali:
        “To se divíme, jak jsme ti tak mohli věřit!“
        “Já se nedivím,“ odpověděl jim Neználek. „Vždyť jsem tomu věřil
        dokonce i já.“
        Z toho vidíte, jaký byl Neználek popleta.


        Kapitola druhá
        KTERAK BYL NEZNÁLEK HUDEBNÍKEM
        Když Neználek něco dělal, nedělal to nikdy
        jaksepatří, ale vždycky jen tak halabala. Číst se
        naučil jenom po slabikách a psát uměl jen
        tiskacími písmeny. Leckdo říkal, že prý má
        Neználek dočista prázdnou hlavu. Ale neměl,
        protože jakpak by mohl přemýšlet? Toť se ví, s
        myšlením se dvakrát nenamáhal, ale boty si
        obouval na nohy, a ne na hlavu - a i na to je přece potřeba trošku

        6
        přemýšlet.
        Neználek nebyl tak docela špatný. Ledačemu se chtěl naučit, jenomže
        byl líný. Chtěl umět všechno naráz a bez velké práce, tak by ovšem
        nedokázal pranic kloudného ani ten nejchytřejší človíček. Malíčkové i
        malenky měli velmi rádi hudbu. A Strunka byl znamenitý hudebník. Měl
        všelijaké hudební nástroje a často na ně hrával. Všichni poslouchali a
        tuze si ho pochvalovali. Neználek Strunkovi záviděl, že ho každý tak
        chválí, a začal prosit:
        “Ty, nauč mě hrát. Taky chci být muzikantem.“
        “Dobrá,“ souhlasil Strunka, „a na copak chceš hrát?“
        “Na co se člověk nejdřív naučí?“
        “Na balalajku.“
        “Tak mi ji dej, zkusím to.“
        Strunka mu ji dal, Neználek zadrnkal na struny a pak povídá: „Ba ne,
        balalajka hraje moc slabě. Dej mi něco jinačího, co hraje silněji.“
        Strunka mu dal housle. Neználek začal šmidlat smyčcem po strunách
        a řekl: „A nemáš něco ještě hlasitějšího?“
        “Trumpeta by tu byla,“ odpověděl Strunka.
        “Tak sem s ní, vyzkoušíme to!“
        Strunka mu dal velikánskou mosaznou trumpetu. Jak do ní Neználek
        foukl, trumpeta zařvala na celé kolo.
        “Tohle je přece správný inštrument!“ radoval se Neználek. „Hraje
        hezky nahlas!“
        “Tak se uč na trubku, když se ti to líbí,“ přisvědčil Strunka.
        “Proč bych se učil? Dovedu to bez učení,“ povídá Neználek.
        “Kdepak bys to uměl!“
        “A umím a umím! Poslouchej!“ křičel Neználek a ze všech sil foukal do
        trumpety: „Tútútú! Húhúhú!“
        “Jenže ty jenom tak troubíš, ale nehraješ,“ povídá Strunka.
        “Jak to, že nehraju?“ urazil se Neználek. „Dokonce moc pěkně.
        Nahlas!“
        “Jdi ty! Na tom přece nezáleží, jestli je to nahlas. Hezké to musí být.“
        “A copak není?“
        “Ani trošku!“ řekl Strunka. „Jak tak koukám, nemáš k hudbě buňky.“
        “Ty je leda nemáš!“ rozzlobil se Neználek. „A říkáš mi to jen tak ze
        závisti. Chtěl bys, aby poslouchali a chválili pořád jenom tebe.“
        “Co tě napadá,“ povídá Strunka. „Tadyhle máš trubku a hraj si, jak
        chceš, když si myslíš, že to půjde bez učení. Jen ať si tě taky chválí!“
        “A taky že budu!“ odpověděl Neználek.
        Začal foukat do trumpety, ale protože neuměl hrát, trubka jenom
        rámusila, chrčela, vřeštěla a chrochtala. Strunka poslouchal, poslouchal,
        ale nakonec ho to omrzelo. Oblékl si svou sametovou blůzu, uvázal si na

        7
        krk růžovou pentličku, kterou nosil místo kravaty, a šel někam na
        návštěvu.
        Když přišli večer malíčci domů, popadl
        Neználek trumpetu a spustil: „Húhúhúhú!
        Tútútútú!“
        “Co je to za rámus?“ volali všichni.
        “Jakýpak rámus,“ řekl jim Neználek, „to přece
        hraju!“
        “Hned s tím přestaň!“ křikl Všeználek. „Z takovéhle muziky přijdem o
        uši!“
        “To že sis ještě nezvykl. Až si zvykneš, uvidíš, jak se ti to bude líbit.“
        “Já si nechci zvykat! To by tak scházelo!“
        Ale Neználek ho neposlouchal a troubil dál: „Húhúhú! Chrchrchr! Viú!
        Viú!“
        “Necháš toho!“ vrhli se na něj i ostatní malíčci. „A už ať jsi venku - i s
        tou svou protivnou trumpetou!“
        “A kam teda mám jít?“ fňukal Neználek.
        “Jdi někam do polí a tam si hraj!“
        “Jenže v polích mě nikdo neuslyší.“
        “Copak potřebuješ, aby tě někdo poslouchal?“
        “To se ví.“
        “Tak si jdi na ulici, tam tě budou slyšet sousedi.“
        Šel tedy Neználek na ulici a začal hrát u sousedního domu; ale
        sousedé ho prosili, aby jim nedělal pod okny rámus. Šel ke druhému
        domu - ani tam se nezavděčil. Šel ke třetímu - stejná písnička. A tak se
        rozhodl, že jim bude troubit naschvál. To už se sousedi rozzlobili, vyběhli
        z domu a hnali se za ním. Jen taktak, že utekl. Od té doby Neználek na
        trubku nehrál.
        “Nerozumějí mé hudbě,“ říkával. „Jsou na to ještě hloupí. Až dostanou
        rozum, pak mě budou prosit - jenže pozdě: víckrát už nebudu hrát!“


        Kapitola třetí
        NEZNÁLEK MALÍŘEM
        Tubička byl vynikající malíř. Nosíval
        dlouhý plášť, kterému říkal hazuka. To
        bylo panečku něco, když se Tubička
        vystrojil do své hazuky, odhodil si s čela
        dlouhé vlasy a stál tak před stojanem s
        paletou v ruce! Každý hned viděl, že má
        co dělat s opravdickým umělcem.
        Po tom, co nikdo nechtěl poslouchat

        8
        Neználkovu muziku, usmyslil si, že bude malířem. Přijde k Tubičkovi a
        povídá:
        “Poslyš, Tubičko, rozhodl jsem se, že budu taky malířem. Dej mi
        nějaké barvy a štěteček.“
        Tubička nebyl ani trochu lakomý a dal mu své staré barvy a štěteček.
        Pak přišel k Neználkovi jeho kamarád Cárek. Neználek mu povídá:
        “Sedni si, Cárku, já tě vymaluju!“
        Cárek měl radost, rychle si sedl na židli a Neználek se pustil do práce.
        Chtěl Cárka vymalovat co nejhezčího, a tak mu namaloval červený nos,
        zelené uši, modrou pusu a oranžové oči. Cárek už
        chtěl honem honem vidět svoji podobiznu. Samou
        netrpělivostí nemohl klidně posedět a pořád
        sebou vrtěl.
        “Hele, nevrť se, jo,“ říkal mu Neználek, „nebo si
        nebudeš podobný.“
        “A teď jsem?“ zeptal se Cárek.
        “Jakpak by ne,“ odpověděl Neználek a fialovou
        barvou mu přimaloval fousy.
        “Tak ukaž, cos namaloval!“ prosil Cárek, když Neználek dokončil
        obraz. Neználek ukázal.
        “Takhle že vypadám?!“ vykřikl polekaně Cárek.
        “Samozřejmě. Jak jinak?“
        “A proč jsi mi namaloval fousy? Já přece žádné nemám.“
        “I co, jednou ti taky narostou.“
        “A proč mám červený nos?“
        “Aby to bylo hezčí!“
        “A proč jsou tuhle modré vlasy? Copak já mám modré vlasy?“
        “To se ví, že nemáš,“ odpověděl Neználek. „Ale jestli se ti nelíbí
        modré, udělám ti zelené.“
        “Ba ne, tohleto je hrozně špatný obraz,“ řekl Cárek. „Radši ho
        roztrhám.“
        “Přece nezničíš umělecké dílo!“ rozčilil se Neználek. Cárek mu chtěl
        obraz vzít, a tak se začali prát. Když slyšeli rámus, přiběhli Všeználek,
        doktor Pilulkin i ostatní malíčci.
        “Pročpak se perete?“ ptají se.
        “Slyšíte!“ křičel Cárek. „Rozsuďte nás: kdo je to tady namalovaný? Že
        to nejsem já?“
        “Kdepak ty!“ odpověděli malíčci. „Leda strašák do zelí.“
        Neználek povídá: „Jakpak jste to mohli poznat, když tam není nápis.
        Napíšu ho a hned to poznáte.“
        Vzal tužku a napsal pod obrázek tiskacími písmeny: CÁREK. Pak
        pověsil podobiznu na zeď a řekl:

        9
        “Tak, a teď ať tady hezky visí. A všichni se můžou podívat, já to
        dovoluju.“
        “Nevadí,“ řekl Cárek, „až si půjdeš lehnout, přijdu a roztrhám ho.“
        “Jenže já si v noci nelehnu a budu hlídat,“ odpověděl Neználek.
        Cárek se urazil a šel domů, ale Neználek doopravdy nešel večer spát.
        Když všichni usnuli, vzal barvy a začal malovat jednoho malíčka po
        druhém.
        Buchtíka namaloval tak tlustého, že se na obraz
        ani nevešel, Čiperku nakreslil s tenkýma nohama a
        vzadu mu kdovíproč přimaloval psí ocásek, lovce
        Kulku vypodobnil, jak jede na Bulkovi, doktoru
        Pilulkinovi udělal místo nosu teploměr a
        Všeználkovi namaloval oslí uši - zkrátka všechny je
        vymaloval náramně směšně a šeredně. K ránu
        rozvěsil obrazy po stěnách, napsal pod ně nápisy a
        byla výstava.
        První se vzbudil doktor Pilulkin. Uviděl na stěně
        obrazy a dal se do smíchu. Tak se mu líbily, že si
        dokonce cvikr nasadil. Chodil od obrazu k obrazu,
        pozorně si je prohlížel a dlouho se smál.
        “Chlapík, tenhle Neználek!“ říkal doktor Pilulkin. „Jaktěživ jsem se tak
        nezasmál!“
        Nakonec se zastavil před svou podobiznou a přísně se zeptal: „A kdo
        je tohle? Snad ne já? Kdepak, tohleto já nejsem. Ale obraz je to špatný,
        radši ho sundej.“
        “Proč bych ho sundával? Jen ať tu visí,“ odpověděl Neználek.
        Doktor Pilulkin se urazil a řekl: „Tak se mi, Neználku, zdá, že ses
        nějak rozstonal. Něco se ti asi stalo s očima. Kdypak jsi viděl, že bych
        měl místo nosu teploměr? Budu ti muset dát na noc ricínový olej.“
        Neználek měl ricínový olej strašně nerad. Polekal se a povídá:
        “Ne, ne! Teď už to taky vidím, že se mi to nějak nepovedlo.“
        Sundal ze stěny Pilulkinovu podobiznu a roztrhal ji.
        Po Pilulkinovi se vzbudil lovec Kulka. I jemu se obrazy náramně líbily.
        Div nepraskl smíchy, když se na ně díval. Ale pak uviděl svoji podobiznu -
        a rázem bylo po náladě.
        “To je ale šeredný obraz!“ řekl. „Vůbec si tam nejsem podobný.
        Sundej ho, nebo tě s sebou nevezmu na lov.“
        A tak musel Neználek sundat ze stěny i podobiznu lovce Kulky. S
        ostatními to dopadlo zrovna tak. Všem se líbily obrazy druhých, jenom
        jejich vlastní ne. Naposledy se probudil Tubička, který obyčejně spával
        nejdéle. Když uviděl na stěně svoji podobiznu, hrozně se rozzlobil, a že
        prý to není žádný obraz, ale ohavná a neumělecká mazanice. Strhl obraz

        10
        ze zdi a vzal Neználkovi barvy i štěteček. Nakonec zůstala na stěně jen
        Cárkova podobizna. Neználek ji sundal a šel k svému příteli.
        “Cárku, chceš, já ti dám tvůj obraz, a ty se za to se mnou udobři,“
        navrhl mu.
        Cárek vzal podobiznu, roztrhal ji na kousky a řekl: „Dobrá, tak se tedy
        udobříme. Ale jestli mě ještě jednou namaluješ, nechoď mi na oči!“
        “Však já už nebudu nikdy malovat,“ odpověděl Neználek. „Člověk
        maluje, maluje - a nikdo mu ani nepoděkuje. Všichni jenom nadávají.
        Dejte mi s malířstvím pokoj!“


        Kapitola čtvrtá
        JAK NEZNÁLEK SKLÁDAL VERŠE
        Když se z Neználka nestal malíř, rozhodl se, že
        bude básníkem a že bude skládat básně. Měl
        jednoho známého básníka, bydlel v Pampeliškové
        ulici a jmenoval se správně Žejdlíček. Ale jak
        známo, všichni básníci mají rádi krásná jména, a
        proto když Žejdlíček začal psát básně, vybral si jiné
        jméno a říkal si Květík. Jednou k němu Neználek
        přišel a povídá:
        “Poslyš, Květíku, nauč mě skládat básně. Chtěl bych být taky
        básníkem.“
        “A máš vůbec nadání?“ zeptal se Květík.
        “Samozřejmě že mám. A jaké!“ odpověděl Neználek.
        “Musíme to vyzkoušet,“ řekl Květík. „Víš, co je to rým?“
        “Rým? To nevím.“
        “No přece když končí dvě slova stejně,“ vysvětloval Květík. „Například:
        žert-čert, láska-páska. Rozumíš?“
        “Rozumím.“
        “Tak řekni rým na slovo kytka.“
        “Lopata,“ odpověděl Neználek.
        “Prosím tě, jakýpak je to rým: kytka-lopata? To se přece nerýmuje!“
        “Proč by ne? Obě slova končí stejně!“
        “Jenomže to nestačí,“ řekl Květík. „Taky podobná si musejí být, aby to
        bylo pěkné a hezky to znělo. Poslouchej: kytka-nitka, metr-svetr, pilkachvilka.“
        “Už vím, už vím!“ vykřikl Neználek. „Kytka-nitka, metr-svetr, pilkachvilka! To je něco! Chachacha!“
        “Tak a teď si vymysli rým na slovo slunce,“ řekl Květík.
        “Blunce,“ odpověděl Neználek.
        “Blunce?“ podivil se Květík. „Copak je vůbec takové slovo?“

        11
        “A není?“
        “Samozřejmě že ne.“
        “Tak tedy žblunce.“
        “A co je to, žblunce?“ divil se znovu Květík. „No přece když něco
        spadne do vody, tak to žblunce,“ vysvětloval Neználek.
        “Hlouposti!“ řekl Květík. „Žádné takovéhle slovo není. Musíš hledat
        slova, která doopravdy jsou, a ne si je vymýšlet.“
        “A když nemůžu to druhé slovo najít?“
        “V tom případě nemáš k básnictví vlohy.“
        “Tak si vymysli ty nějaký rým,“ povídá Neználek.
        “Okamžíček,“ souhlasil Květík.
        Zastavil se uprostřed pokoje, zkřížil ruce na prsou, naklonil hlavu a
        začal přemýšlet. Pak zdvihl hlavu vzhůru, koukal do stropu a přemýšlel
        dál. Potom se vzal za bradu, díval se na podlahu a zase přemýšlel. Když
        už to všechno zkusil, začal chodit po pokoji a tiše si brumlal:
        “Slunce-vlunce, dlunce, mlunce, plunce, klunce...“
        Dlouho si tak brumlal a najednou řekl: „Fuj! Co je tohle za slovo?
        Nejspíš nemá žádný rým.“
        “Tak vidíš!“ zaradoval se Neználek. „Dáváš mi slova, co nemají rým, a
        ještě řekneš, že nemám vlohy!“
        Neználek přišel domů a hned začal skládat verše. Celý den chodil po
        pokoji, koukal do stropu, díval se na podlahu, držel se za bradu a pořád
        si něco brumlal pod vousy. Konečně byly verše hotové a Neználek řekl:
        “Poslouchejte, kamarádi, jaké jsem složil verše!“
        “Podívejme, a o čempak?“ zajímali se všichni.
        “O vás,“ přiznal se Neználek. „Nejdřív verše o Všeználkovi:
        Šel Všeználek na procházku,
        vedl ovci na provázku.“
        “Cože?“ začal křičet Všeználek. „Kdy že jsem vedl na procházku
        ovci?“
        “Ale to jen tak v těch verších, kvůli rýmu,“ vysvětlil mu Neználek.
        “Tak ty si myslíš, že o mně budeš skládat kvůli rýmu kdovíjaké
        nesmysly?“ rozzlobil se Všeználek.
        “A proč ne,“ odpověděl Neználek. „Proč bych měl skládat pravdu?
        Pravda se skládat nemusí, ta je i tak.“
        “Jen se ještě jednou opovaž, uvidíš!“ pohrozil mu Všeználek. „Tak říkej
        dál, co jsi složil o ostatních!“
        “Teď poslouchejte o Čiperkovi!“ řekl Neználek.
        „Čiperka za malou chviličku
        spolk z hladu horkou cihličku.“

        12
        “Kamarádi!“ volal Čiperka. „Co to o mně složil? Žádnou horkou
        žehličku jsem přece nespolkl!“
        “Nekřič,“ řekl mu Neználek, „to jsem přece řekl jen tak kvůli rýmu, že
        jsi spolkl horkou cihličku.“
        “Jenže já žádnou cihličku nespolkl! Ani horkou, ani studenou!“ křičel
        Čiperka. „Však taky neříkám, že studenou, tak proč se rozčiluješ?“
        povídá mu Neználek. „A teď si poslechněte verše o Jaktíkovi:
        U Jaktíka na židli
        leží buchta s povidly.“
        Jaktík šel ke své židli, podíval se a povídá: „Nesmysl! Žádná buchta
        tam není.“
        “Ty zkrátka vůbec nerozumíš básnictví,“ řekl mu Neználek. „To se
        přece říká jen tak kvůli rýmu, že leží, ale ve skutečnosti samozřejmě
        neleží. Ještě jsem složil něco o Pilulkinovi.“
        “Kamarádi!“ volal doktor Pilulkin. „Copak se necháme takhle
        ostouzet? Copak budem klidně poslouchat, jak tu o nás lže?“
        “Dost!“ křičeli všichni. „Nechceme už slyšet ani slovo! To nejsou
        verše, to jsou urážky!“
        Jenom Všeználek, Čiperka a Jaktík volali: „Jen ať přednáší! Když
        přednášel o nás, ať přednáší taky o druhých!“
        “Nech toho! Nechceme!“ křičeli ostatní.
        “Tak dobře, když nechcete vy, půjdu to povědět sousedům,“ řekl
        Neználek.
        “Cože?“ vykřikli človíčkové. „Ještě k sousedům nám půjdeš dělat
        ostudu? Jen se opovaž! To už radši nechoď domů!“
        “No dobrá, kamarádi, tak já nikam nepůjdu,“ souhlasil Neználek.
        „Jenom se už na mne nezlobte.“
        A tak se Neználek rozhodl, že už nikdy nebude psát verše.


        Kapitola pátá
        JAK NEZNÁLEK JEZDIL V SODOVKOVÉM AUTĚ
        Mechanik Šroubek se svým pomocníkem
        Vroubkem byli znamenití odborníci. Jako by si z
        oka vypadli, jenom Šroubek byl o trošičku větší a
        Vroubek zase o kapánek menší. Oba nosili
        kožené kazajky. Z kapes jim věčně čouhaly
        francouzské klíče, kleště, pilníky a všelijaké jiné
        železné nástroje. Nebýt ty jejich kazajky z kůže,
        dávno by se jim už kapsy utrhly. Také čapky měli kožené, s
        automobilovými brýlemi. Brýle si nasazovali při práci, aby si nenaprášili

        13
        do očí.
        Šroubek i Vroubek seděli celé dny v dílně a spravovali vařiče, kastroly,
        čajové konvice nebo pánve; a když nebylo co spravovat, dělali človíčkům
        tříkolky a kola. Jednou neřekli Šroubek s Vroubkem nikomu ani slovo,
        zavřeli se do své dílny a začali tam něco kutit. Celý měsíc řezali, pilovali,
        klepali a svářeli a žádnému nic neukázali, a když měsíc uběhl, ukázalo
        se, že postavili automobil.
        Pohon měl ten automobil na sodovku se sirupem. Uprostřed auta bylo
        přimontované sedadlo pro řidiče a před ním nádrž se sodovkou. Bublinky
        z nádrže unikaly trubičkou do měděného válce a tlačily na železný píst.
        Železný píst běhal pod tlakem plynu sem a tam a točil koly. Nad
        sedadlem byla připevněna baňka se sirupem. Sirup stékal trubičkou do
        nádrže a mazal stroj. Takovéhle sodovkové automobily byly u človíčků
        tuze v módě.
        Ale auto, které sestrojil Šroubek s Vroubkem, mělo jeden velmi
        důležitý zlepšováček: k nádrži byla ze strany připojena pružná gumová
        hadička s kohoutkem, a tak se mohla při jízdě popíjet limonáda a vůbec
        nebylo potřeba zastavovat. Čiperka se naučil řídit, a když se chtěl někdo
        svézt, každého povozil a nikomu neodřekl. Nejradši se v automobilu vozil
        Sirupčík, protože mohl při jízdě vypít limonády, co hrdlo ráčilo. Také
        Neználek se rád vozil v autě a Čiperka ho často svezl. Jenže Neználek
        dostal chuť naučit se řídit sám a začal Čiperku prosit:
        “Nech mě projet v autě! Taky bych se rád naučil šoférovat.“
        “To bys neuměl,“ řekl mu Čiperka. „Málo platné, je to jednou stroj, a
        tomu se musí rozumět.“
        “Jaképak copak!“ odpověděl Neználek. „Viděl jsem přece, jak řídíš.
        Stačí tahat za páky a točit volantem. Úplná hračka!“
        “To se ti jen zdá, že to nic není, ale ve skutečnosti - jen si nemysli.
        Zabiješ se, a ještě rozbiješ auto.“
        “No dobrá, Čiperko,“ urazil se Neználek, „ale počkej, až ty budeš něco
        chtít, taky ti nedám.“
        Když jednou nebyl Čiperka doma, vlezl Neználek do automobilu, který
        stál na dvoře, a začal tahat za páky a šlapat na
        pedály. Nejdříve nic, ale pak auto najednou
        zafrkalo a rozjelo se. Človíčkové to viděli z okna a
        vyběhli ven.
        “Co to děláš?“ křičeli. „Zabiješ se!“
        “I nezabiju,“ odpověděl Neználek - a vtom už
        najel na psí boudu uprostřed dvora. Krach-trach!
        Bouda se rozsypala na třísky. Ještě štěstí, že
        Bulka stačil vyskočit, jinak by ho byl Neználek rozmačkal taky.
        “Vidíš, cos provedl!“ křičel Všeználek. „Okamžitě zastav!“

        14
        Neználek se polekal, chtěl auto zastavit a zatáhl za jakousi páku. Ale
        automobil, místo aby se zastavil, drandil ještě rychleji. Do cesty se mu
        dostal dřevěný altánek. Bum! Prásk! Altánek se rozletěl na kousky.
        Rozlámaná prkna zasypala Neználka od hlavy k patě. Jedno ho uhodilo
        po zádech, druhé ho udeřilo do hlavy. Neználek popadl volant, točil jím,
        automobil pádil po dvoře a Neználek křičel na celé kolo:
        “Kamarádi, rychle otevřte vrata - nebo to tady na dvoře všechno
        rozbiju!“
        Malíčkové otevřeli vrata. Neználek vyjel ze dvora a hnal se po ulici.
        Když človíčkové uslyšeli rámus, vyběhli ze všech dvorků.
        “Pozor!“ křičel na ně Neználek a uháněl dál.
        Všeználek, Jaktík, Šroubek, doktor Pilulkin a ostatní človíčkové pádili
        za ním. Ale kdepak by mu stačili! Neználek projel celým městem, a pořád
        ještě nevěděl, jak to splašené auto zastavit.
        Nakonec zamířil automobil k řece, skulil se ze
        srázu a kutálel se dolů. Neználek vypadl a zůstal
        ležet na břehu. A sodovkové auto spadlo do vody a
        potopilo se. Všeználek, Jaktík, Šroubek a doktor
        Pilulkin Neználka popadli a nesli ho domů. Všichni
        si myslili, že už je po něm. Doma ho položili do
        postele, a vtom otevřel Neználek oči. Rozhlédl se kolem a ptá se:
        “Kamarádi, jsem vůbec ještě živ?“
        “Jakpak by ne,“ odpověděl mu doktor Pilulkin. „Jenom, prosím, pěkně
        klidně lež, musím tě prohlédnout.“
        Svlékl Neználka a začal ho prohlížet. Potom řekl:
        “Zajímavé! Všechny kosti jsou celé, jen trochu odřenin a pár třísek.“
        “To jak mě vzalo prkno po zádech,“ vysvětloval Neználek. „Musíme ty
        třísky vytáhnout,“ pokýval hlavou Pilulkin.
        “Nebude to bolet?“ polekal se Neználek.
        “I kdež, ani trošku. Nu tak, nejdřív vytáhnu tu největší.“
        “Aúůů!“ vykřikl Neználek.
        “Copak? Bolí?“ podivil se Pilulkin.
        “Bolí! A jak!“
        “No počkej, počkej. To se ti nejspíš jenom tak zdá.“
        “A nezdá! Aúúú!“
        “Co křičíš, jako bych tě řezal? Copak tě řežu?“
        “Když to ale bolí! Říkal jsi, že nebude, a zatím to bolí!“
        “Tak tiše, tiše. Už jen tu poslední.“
        “Aúúú, už ne, už ne! Radši budu běhat s třískou!“
        “To přece nejde, podebrala by se ti.“
        “Aúúú!“
        “Tak vidíš - a je to. Teď už jenom natřít jódem.“

        15
        “A nebude to bolet?“
        “Nebude, jódem to nebolí. Lež hezky tiše.“
        “Aááá!“
        “Nekřič, nekřič! Jezdit v autě bys chtěl, ale drobátko vydržet, to se ti
        nechce!“
        “Aúúú! To pálí!“
        “No no, však ono to přestane. Hnedka ti dám teploměr.“
        “Aůúú, já nechci, teploměr ne!“
        “Proč ne?“
        “Bude to bolet!“
        “Ale jdi, copak teploměr bolí?“
        “Pořád říkáš, že ne, a pak to bolí.“
        “Jsi ty ale hlupák! Copak jsem ti ještě nikdy neměřil teplotu?“
        “Ne, nikdy.“
        “Tak teď aspoň poznáš, že to ani trošku nebolí,“ prohlásil Pilulkin a
        šel pro teploměr.
        Ale Neználek vyskočil z postele, vyhoupl se otevřeným oknem a
        upaloval k svému kamarádu Cárkovi. Doktor Pilulkin se vrátil s
        teploměrem, kouká - Neználek nikde.
        “A pak má člověk takového nemocného vyléčit!“ zabručel Pilulkin.
        „Děláš, co můžeš - a on ti vyskočí oknem a uteče. K čemu to potom je?“


        Kapitola šestá
        KTERAK SI VŠEZNÁLEK VYMYSLIL BALÓN
        Všeználek, který tuze rád četl, čítával v knížkách
        o dalekých zemích a o všelijakých cestách. Často,
        když nebylo večer co na práci, vyprávěl svým
        přátelům, o čem se dočetl. Malíčkové měli tohle
        vyprávění převelice rádi. Rádi poslouchali o krajích,
        které nikdy neviděli, ale ze všeho nejraději
        poslouchali o cestovatelích, o jejich neuvěřitelných
        dobrodružstvích a podivuhodných příhodách.
        Když tak malíčkové poslouchali všechny ty historky, zatoužili vydat se
        také na cesty. Někteří navrhovali uspořádat výlet pěšky, jiní zas plout v
        loďkách po řece, ale Všeználek řekl:
        “Pojďte, uděláme si balón a poletíme balónem!“
        Všem se tenhle nápad líbil. Človíčkové ještě nikdy neletěli v balóně a
        všechny to hrozně zajímalo. Nikdo ovšem nevěděl, jak ten balón udělat.
        Ale Všeználek prohlásil, že všechno promyslí a pak že jim to vysvětlí. A
        tak začal přemýšlet. Přemýšlel tři dny a tři noci a vymyslil, že udělá balón
        z gumy. Človíčkové gumu znali. Ve městě rostly květiny podobné pryšci.

        16
        Když té rostlině nařízli lodyhu, vytékala z ní šťáva, pomalu houstla a
        měnila se v gumu, z které se daly dělat míče a galoše.
        Sotva to Všeználek vymyslil, přikázal malíčkům sbírat gumovou šťávu.
        Všichni tedy začali nosit šťávu, na kterou Všeználek udělal velikánský
        sud. Také Neználek šel sbírat, ale vtom potkal na
        ulici svého kamaráda Cárka; hrál si zrovna s
        dvěma malenkami se švihadlem.
        “Poslouchej, Cárku, co jsme si vymyslili!“ řekl
        Neználek. „Pukneš, brachu, závistí, až se to dovíš.“
        “A zrovna nepuknu!“ odpověděl Cárek. „Proč
        bych pukal!“
        “A pukneš, abys věděl!“ ujišťoval ho Neználek.
        „To je, kamaráde, něco! Ani ve snu se ti o něčem takovém nezdálo!“
        “A co to teda je?“ začal se zajímat Cárek. „Co nevidět si uděláme
        nafukovací bublinu a poletíme na cesty.“
        Cárka popadla závist. Chtěl se také něčím pochlubit, a tak povídá: „To
        je toho - bublina! A já se zato skamarádil s malenkami!“
        “S jakými malenkami?“
        “Tuhle s těmi,“ řekl Cárek a ukázal na malenky prstem. „Tahle se
        jmenuje Muška a téhle říkají Knoflenka.“
        Muška s Knoflenkou stály opodál a bázlivě pokukovaly po Neználkovi.
        Neználek se na ně zamračeně podíval a řekl:
        “Tak ty takhle! Kamarádíš přece se mnou!“
        “S tebou, a s nimi taky. To vůbec nevadí.“
        “Ale podle mne to vadí!“ povídá Neználek. „A kdo se kamarádi s
        malenkami, je taky taková malenka. Hned se s nimi koukej pohádat!“
        “Proč bych se hádal?“
        “Povídám ti, aby ses pohádal! Nebo se s tebou pohádám já!“
        “Tak se pohádej! To je toho!“
        “A taky že pohádám! A té tvé Mušce a Knoflence dám co proto!“
        Neználek zaťal pěsti a hnal se na malenky. Cárek mu zastoupil cestu
        a dal mu jednu pěstí. Pustili se do sebe. Muška s Knoflenkou se polekaly
        a utekly.
        “Tak kvůli malenkám mě budeš mlátit?“ křičel Neználek a pokoušel
        se trefit Cárka do nosu.
        “A proč jim teda ubližuješ?“ ptal se Cárek a oháněl se zuřivě pěstmi.
        “Heleme se ochránce!“ řekl na to Neználek a břinkl kamaráda s
        takovou silou po hlavě, že si až Cárek přičapl a vzal nohy na ramena. „A
        nemluvím s tebou!“ křičel za ním Neználek.
        “Pro mě za mě!“ odpověděl mu Cárek. „Stejně se zase přijdeš první
        usmířit“
        “A zrovna nepřijdu! Poletíme balónem do světa!“

        17
        “Takhle s komína na střechu!“
        “To leda ty!“ řekl Neználek a šel sbírat gumovou šťávu.
        Když byl gumové šťávy plný sud, Všeználek ji pěkně rozmíchal a
        přikázal Vroubkovi, aby přinesl hustilku, kterou pumpovali automobilové
        duše. K hustilce připojil dlouhou gumovou hadici, konec zalil gumovou
        šťávou a Vroubkovi poručil, aby pěkně pomaloučku pumpoval vzduch.
        Vroubek začal pumpovat - a tu se z gumové šťávy udělala zrovna taková
        bublina, jaké se dělají z mydlinek. Všeználek zatím natíral bublinu kolem
        dokola gumovou šťávou a Vroubek pořád pumpoval vzduch, a tak se
        bublina pomaloučku nafukovala a měnila se ve veliký balón. Všeználek
        ho už ani nestačil natírat ze všech stran. Nařídil, aby natírali i ostatní
        malíčci.
        Všichni se hned pustili do práce. Každý jí měl u balónu plné ruce,
        jenom Neználek chodil kolem a pohvizdoval si. Hleděl, aby byl co nejdál
        od balónu, zpovzdáli se na něj díval a ustavičně vedl svou:
        “Praskne! Teď, teď už ta bublina určitě
        praskne! Júúúú!“
        Jenže balón nepraskl a pořád a pořád se
        zvětšoval. Brzy se nafoukl tak, že si malíčci museli
        vylézt na lískový keř uprostřed dvora, aby mohli
        balón natírat i svrchu a ze stran. Nafukování
        balónu trvalo dva dny a skončilo, až když byl balón
        velký jako dům. Všeználek pak zavázal provázkem
        spodní trubičku, aby z balónu neunikal vzduch, a
        řekl:
        “Teď bude balón schnout a my se zatím
        pustíme do další práce.“
        Přivázal balón k lískovému keři, aby ho
        neodnesl vítr, a rozdělil malíčky do dvou skupin.
        Jedné skupině přikázal sbírat zámotky bource morušového,
        rozmotávat je a soukat z nich hedvábné nitě. Z nití měli uplést obrovskou
        sít. A druhé skupině dal za úkol zhotovit veliký koš z tenké březové kůry.
        Zatímco se Všeználek a malíčkové zabývali touhle prací, přišli všichni
        obyvatelé Kvítečkova a zvědavě okukovali obrovský balón, přivázaný k
        lískovému keři. Každý by si byl rád na ten balón sáhl, a někteří se ho
        dokonce pokoušeli nadzdvihnout.
        “Ten je lehoučký,“ říkali, „v jedné ruce ho člověk uzdvihne!“
        “Cožpak o to, lehký je, ale jak se na to dívám - stejně nepoletí,“ řekl
        malíček jménem Klípek.
        “A proč by ne?“ ptali se ostatní.
        “Jak může letět? Kdyby mohl, vznášel by se ve vzduchu, ale on si tady
        zatím docela obyčejně leží na zemi. Už je to tak: i když je lehký, je přece

        18
        jenom těžký,“ odpověděl Klípek.
        Človíčkové se zamyslili.
        “Hm! Hm!“ říkali. „Balón je lehký, a přece je těžký. To je pravda.
        Jakpak asi poletí?“
        Vyptávali se Všeználka, ale ten je odbýval: „Počkejte chvilku. Brzo to
        už všecko uvidíte.“
        Když tedy Všeználek človíčkům pranic nevysvětlil, začali pochybovat
        ještě víc. Klípek chodil po celém městě a roztrušoval nehorázné zvěsti.
        “Jakápak síla by mohla ten balón uzdvihnout?“ ptal se a sám si
        odpovídal: „Žádná! Ptáci létají, protože mají křídla, ale gumová bublina,
        ta nahoru nepoletí! Ta může letět leda dolů!“
        Nakonec už ve městě tomuhle nápadu s balónem nikdo nevěřil.
        Všichni se jen smáli, chodili k Všeználkovu domku, nakukovali přes plot
        na balón a říkali:
        “Podívejte, podívejte! Letí! Chachacha!“
        Ale Všeználek si těch posměšků nevšímal. Když byla hedvábná síť
        hotová, přikázal, aby ji natáhli svrchu na balón.
        Roztáhli ji a navlékli přes gumovou kouli.
        “Podívejte!“ křičeli človíčkové za plotem. „Loví
        balón do sítě! Mají strach, aby jim neuletěl!
        Chachacha!“
        Všeználek poručil, aby balón zachytili zespodu
        provazem, přivázali ho k větvi lískového keře a
        vytáhli. Čiperka a Vroubek vylezli s provazem na keř a začali balón
        vytahovat. Tohle diváky nadmíru pobavilo.
        “Chachacha!“ smáli se. „No vida, tak takovýhle je to balón: musí se
        tahat nahoru provazem! Jakpak bude lítat, když ho musejí zdvihat na
        provaze?“
        “No takhle přece,“ odpovídal jim Klípek: „Sednou si nahoru na balón,
        budou tahat za provaz - a balón poletí!“
        Když vytáhli balón nad zem a sít visela po stranách dolů, přikázal
        Všeználek, aby k cípům sítě připevnili koš z březové kůry. Koš byl
        čtverhranný, na každé straně byla lavička a na každé lavičce mohlo
        sedět po čtyřech malíčcích. Přivázali koš za všechny čtyři rohy k síti a
        Všeználek oznámil, že je balón hotov. Čiperka si myslil, že už mohou
        letět, ale Všeználek řekl, že si každý ještě musí udělat padák.
        “A na co padák?“ ptal se Neználek.
        “Co když balón praskne? Pak musíme seskočit padákem.“
        Druhého dne vyráběl Všeználek se svými kamarády padáky. Udělali si
        je z pampeliškového chmýří a Všeználek každému poradil co a jak.
        Obyvatelé města viděli, jak balón visí nehybně na větvi, a říkali si: A
        takhle tu bude viset, dokud nepraskne. Kdepak lítat, z toho nic nebude!

        19
        “Nu, pročpak neletíte?“ volali přes plot. „Musíte letět, než balón
        praskne!“
        “Jen se nebojte,“ řekl jim Všeználek, „start bude zítra v osm hodin
        ráno.“
        Mnoho človíčků se jen zasmálo, ale někteří začali váhat. A co když
        doopravdy poletí? říkali si. Musíme se zítra přijít podívat.


        Kapitola sedmá
        PŘÍPRAVY NA CESTU
        Druhého dne ráno probudil Všeználek kamarády
        o hodně dřív. Všichni se vzbudili a začali se chystat
        na cestu. Šroubek a Vroubek si oblékli kožené
        kazajky. Lovec Kulka si obul svoje oblíbené kožené
        boty: holínky mu sahaly až nad kolena, nahoře se
        zapínaly na přezky a na cesty byly nadmíru
        pohodlné. Čiperka si oblékl svůj „rychlooblek“.
        O tomhle obleku si musíme povědět trochu podrobněji. Čiperka, který
        pořád spěchal a nerad zbytečně ztrácel čas, si vymyslil zvláštní oblek:
        nebyl na něm ani jeden knoflík. Každý přece ví, že nejvíc času se při
        oblékání a svlékání ztratí zapínáním a rozepínáním knoflíků. Čiperkův
        oblek neměl zvlášť blůzu a zvlášť kalhoty; oboje bylo spojeno jako u
        kombinézy. Tahle kombinéza se nahoře zapínala na jedinou sponku
        vzadu na zátylku; stačilo ji rozepnout, a celý oblek se hned smekl s
        ramenou a bleskurychle spadl k nohám.
        Také Buchtík si oblékl své nejlepší šaty. Na šatech si Buchtík ze všeho
        nejvíc vážil kapes. Čím víc jich bylo, tím se mu zdál oblek lepší. Jeho
        nejlepší oblek jich měl sedmnáct. Na blůze jich bylo deset: dvě kapsy na
        prsou, dvě šikmé kapsy na břiše, dvě kapsy po stranách, tři kapsy
        vespod a jedna tajná na zádech. Na kalhotách byly dvě kapsy vpředu,
        dvě kapsy vzadu, dvě po stranách a jedna kapsa dole na koleně. V
        obyčejném životě můžeme vidět takovýhle sedmnáctikapsový oblek s
        kapsou na koleně snad jenom u výsadkářů.
        Sirupčík se vystrojil do kostkovaných šatů. Chodil pořád v
        kostkovaných oblecích. Kalhoty měl kostkované, kabát kostkovaný a
        čepici taky kostkovanou. Jak ho človíčkové zdaleka zahlédli, říkávali:
        “Koukněte se, tamhle si to vykračuje naše šachovnice!“ Jaktík se
        vyšňořil do lyžařského obleku, zdál se mu na cestu nejvhodnější. Taktík
        si vzal pruhovanou větrovku, pruhované kalhoty a kolem krku si omotal
        pruhovanou šálu. Byl v tomhle oblečení celý pruhovaný, až se na dálku
        zdálo, že to snad ani není Taktík, ale pruhovaná matrace.
        Zkrátka všichni se oblékli, jak nejlépe mohli, jenom Civínek, který měl

        20
        ve zvyku házet svoje věci kam se dalo, ne a ne najít kazajku. Čepici taky
        někam zastrčil, a ať hledal sebevíc, nikde ji nemohl objevit. Nakonec
        našel pod postelí svou zimní čapku s klapkami na uši.
        Malíř Tubička se rozhodl, že bude malovat všechno, co cestou uvidí.
        Sebral proto svoje barvy a štětec a už předem si je uložil v koši balónu.
        Strunka si vzal flétnu. Doktor Pilulkin sebral cestovní lékárničku a také si
        ji položil do koše pod lavici. Bylo to velice prozíravé, protože na cestě
        mohl kdekdo snadno onemocnět.
        Nebylo ještě šest hodin, a kolem balónu se už sešlo skoro celé město.
        Mnoho človíčků, kteří se chtěli podívat na odlet, sedělo na plotech a na
        střechách domů. První vlezl do koše Čiperka a vybral si nejpohodlnější
        místo. Za ním lezl Neználek.
        “Podívejte se!“ volali diváci. „Nastupují!“
        “Co děláte v koši?“ řekl však Všeználek. „Polezte ven, ještě je brzo!“
        “Jak to - brzo? Už můžeme letět,“odpověděl Neználek.
        “Ty tomu rozumíš! Nejdřív musíme naplnit balón teplým vzduchem.“
        “Proč zrovna teplým?“ zeptal se Čiperka.
        “Protože teplý je lehčí než studený a stoupá vždycky nahoru. Když
        pustíme do balónu teplý vzduch, bude stoupat a potáhne i balón,“
        vysvětloval Všeználek.
        “Tak on je tedy potřeba ještě teplý vzduch...“ řekl zklamaně Neználek
        a vylezl s Čiperkou z koše.
        “Koukejte!“ vykřikl někdo na střeše sousedního domu. „Už lezou
        zpátky! Rozmyslili si to - nepoletí!“
        “Samozřejmě že si to rozmyslili,“ odpovídali z
        druhé střechy. „Copak se dá letět takovýmhle
        balónem? Jen si dělají z diváků legraci!“ Zatím
        Všeználek poručil človíčkům, aby naplnili
        několik pytlů pískem a složili je v koši. Čiperka,
        Mlčoun, Jaktík a ostatní malíčci nasypávali hned
        písek do pytlů a skládali je do balónového koše.
        “Co to zas dělají?“ ptali se nechápavě diváci.
        „Proč nakládají do koše pytle s pískem!“
        “Hej, k čemu ty pytle!“ křikl Klípek, který seděl na plotě jako na koni.
        “Až vyletíme, tak vám je budem házet na hlavu!“ odsekl mu Neználek.
        Toť se ví, Neználek taky nevěděl, k čemu ty pytle, jen si to tak vymyslil.
        “Jenže to byste museli nejdřív vyletět!“ volal Klípek.
        Malíček Mrňousek, který seděl na plotě vedle Klípka, povídá: „Nejspíš
        dostali strach a pošlou místo sebe pytle s pískem.“
        Kolem se dali do smíchu: „Samosebou, že dostali strach! Ale vlastně
        proč! Stejně jim ten balón nepoletí!“
        “A třeba poletí,“ řekla jedna z malenek, které taky nakukovaly

        21
        skulinami v plotě.
        Zatímco se kolem dokola hádali, přikázal Všeználek rozdělat
        uprostřed dvora oheň. Šroubek s Vroubkem vynesli ze své dílny veliký
        měděný kotel a postavili ho nad plameny. Tenhle přístroj na ohřívání
        vzduchu vyrobil Šroubek s Vroubkem už dávno. Měl utěsněnou poklici s
        otvorem a ze strany byla ke kotli přimontována pumpa na vzduch.
        Vzduch se uvnitř ohříval a už horký unikal otvorem v poklici. Nikdo z
        diváků neměl ani zdání, k čemu ten kotel je, ale přesto každý říkal, co si
        o tom myslil.
        “Asi se rozhodli, že si uvaří polévku a že se ještě před cestou
        nasnídají,“ prohlásila malenka jménem Kamilka.
        “A proč ne,“ odpověděl Mrňousek, „ty by ses taky najedla, kdybys
        měla před takovou dlouhou cestou.“
        “To se ví,“ přisvědčila Kamilka. „Možná že je to naposled...“
        “Co naposled?“
        “No přece - naposled se najedí, potom poletí, balón praskne - a bude
        po nich.“
        “Jen se neboj, ten nepraskne,“ řekl jí Klípek. „Aby mohl prasknout,
        musel by nejdřív letět, ale vidíš ho - trčí tady takhle už celý týden, a pořád
        nic.“
        “Však on poletí!“ řekla mu Knoflenka, která se s Muškou také přišla
        podívat na odlet.
        Skoro všichni diváci se začali hádat. Když někdo prohlásil, že balón
        poletí, druhý hned namítl, že nepoletí, a když někdo řekl, že nepoletí,
        hned mu tvrdili, že zrovna poletí. Byl z toho takový rámus, že nebylo
        slyšet svého slova. Na jedné střeše se dva malíčci dokonce poprali - tak
        divoce se hádali. Jen taktak je dostali od sebe, museli je polít vodou.
        Vzduch v kotli se už zatím jaksepatří ohřál a Všeználek rozhodl, že je čas
        naplnit balón teplým vzduchem. Ale aby se balón mohl naplnit teplým
        vzduchem, museli z něho nejdříve vypustit všechen studený. Všeználek
        přistoupil k balónu a rozvázal provázek, který dole pevně stahoval
        gumovou rourku. Studený vzduch začal s hlasitým sykotem unikat.
        Človíčkové, kteří se přeli, poletí-li balón nebo ne, se ohlédli a spatřili,
        že se balón rychle zmenšuje. Změkl, scvrkl se jako sušená švestka a
        zmizel na dně koše. Na místě, kde se dříve pyšnila obrovská koule, stál
        teď jenom koš pokrytý síťkou. Sykot utichl a hned se ozval výbuch
        smíchu. Smáli se všichni: i ti, kteří říkali, že balón poletí, i ti, kteří tvrdili,
        že nepoletí. A Neználkův kamarád Cárek se smál tak, že se až skulil se
        střechy a natloukl si hlavu. Ve chvilce mu naskočila boule. Doktor Pilulkin
        ho musel okamžitě ošetřit a natřít mu tu bouli jódem.
        “Tak, a mají po lítání!“ volali všichni kolem. „A je po balónu! Celý týden
        se s ním mořili, a balón lup - a praskl! To je legrace! V životě jsme se

        22
        takhle nezasmáli!“
        Ale Všeználek si posměšků nevšímal. Spojil kotel s balónem dlouhou
        hadicí a přikázal, aby pumpovali pumpou přidělanou ke kotli. Do kotle se
        začal tlačit čerstvý vzduch a ohřátý unikal hadicí do balónu. Balón se pod
        sítí pomalu zvětšoval a vylézal z koše.
        “Podívejte!“ radovali se diváci. „Už ho zase nafukují! To jsou přece
        podivíni! A zas jim praskne!“
        Nikdo nevěřil, že balón poletí. Ale balón se zatím zvětšil ještě víc,
        vyvalil se z koše a ležel na něm jako velikánský meloun na míse. Vtom
        všichni uviděli, že se balón sám od sebe pomaloučku zdvihá a napíná síť,
        kterou byl přivázán ke koši. Diváci vykřikli údivem. Každý se mohl na
        vlastní oči přesvědčit, že teď už nikdo netáhne balón vzhůru na provaze.
        “Hurááá!“ vykřikla Kamilka, a dokonce zatleskala.
        “Nekřič!“ okřikl ji Klípek.
        “Vždyť už letí!“
        “Ale moc ne! Vidíš přece, že je přivázaný ke koši. Copak zdvihne koš -
        a navíc s človíčky?“
        Vtom Klípek spatřil, jak se balón zvětšuje ještě víc, ještě víc se
        nadzdvihuje a že se koš odlepil od země. Klípek se neudržel a zakřičel ze
        všech sil:
        “Držte ho! Držte ho! Uletí vám! Co to děláte!“
        Ale balón neuletěl, protože byl pevně přivázaný k lískovému keři.
        Vznášel se jen kousek nad zemí.
        “Hurááá!“ rozlehlo se ze všech stran. „Hurá! Chlapík Všeználek!
        Podívejme na ten jeho balón! Čímpak ho nafoukl? Nejspíš párou.“
        A všichni už věřili, že balón poletí.


        Kapitola osmá
        ODLET
        Konečně byl balón plný teplého vzduchu.
        Všeználek nařídil uklidit kotel a vlastnoručně
        zavázal provázkem gumovou hadičku, aby z
        balónu neunikalo ani trošku vzduchu. Potom dal
        rozkaz nasednout do koše.
        První se tam vyšplhal Čiperka. Za ním lezl
        Buchtík a divže se nesvalil ostatním na hlavy. Byl
        jako kulička a všechny kapsy měl plné všelijakých dobrot: tuhle cukrátka,
        tamhle zas nějaké zákusky. A ke všemu si ještě pro strejčka příhodu obul
        galoše a do ruky si vzal deštník. Společným úsilím usadili Buchtíka do
        koše a za ním se tam začali šplhat i ostatní človíčkové. Cukerín
        Cukerínovič Sirupčík pobíhal kolem koše a pomáhal každému

        23
        nastupovat.
        “Posaďte se, prosím,“ pobízel, „a zařiďte se tam pohodlně. Místa je v
        balóně pro všechny dost.“
        “Koukej se už taky usadit,“ říkali mu kamarádi.
        “Žádný spěch,“ odpovídal jim Sirupčík, „hlavně abyste si sedli vy.“
        Úslužně bral každého v podpaží a pěkně ho zdola vysazoval. Konečně
        všichni nastoupili. Jenom Sirupčík zůstal dole.
        “Proč si taky nenasedneš!“ ptali se ho.
        “A snad bych třeba ani nemusel,“ odpověděl Sirupčík. „Jsem hrozně
        tlustý - a stejně je vám tam i tak dost těsno. Bojím se, aby nebyl balón
        moc těžký.“
        “I jen se neboj, však nás unese.“
        “Ba ne, kamarádi, leťte beze mne. Já tady na vás počkám. Proč byste
        se měli kvůli mně mačkat?“
        “Jen se nestarej,“ řekl mu Všeználek. „A pojď si sednout! Jednou jsme
        se rozhodli, že poletíme všichni, tak taky
        poletíme.“
        Sirupčík chtě nechtě vlezl do koše. A tu se stalo
        něco nepředvídaného: koš i s balónem klesl
        najednou k zemi.
        “A mají po lítání!“ zasmál se na plotě
        Mrňousek.
        “Co se směješ?“ okřikl ho Klípek. „Tuhle se stane neštěstí - a on se
        tomu směje!“
        “Jaképak neštěstí,“ povídá Okulárek. „Tenhle balón je zkrátka
        vypočítaný na patnáct človíčků a šestnáct jich už neunese.“
        “Tak to teda nepoletí?“ zeptal se Klípek.
        “Někoho tu budou muset nechat a pak poletí,“ vysvětloval Okulárek.
        “Nejspíš tu nechají Neználka,“ řekla Muška.
        Sirupčík, který se bál letět, měl radost a povídá: „Tak vidíte, já to říkal,
        že bude balón moc těžký. Radši vylezu.“
        Užuž vystrkoval nohu, že tedy vyleze, ale tu vzal Všeználek jeden pytel
        s pískem a vyhodil ho z koše. Balón byl hned lehčí a znovu se vznesl. Teď
        teprve všichni pochopili, proč dal Všeználek naložit ty pytle písku.
        Zatleskali, ale Všeználek zdvihl ruku, obrátil se k človíčkům a promluvil:
        “Na shledanou, přátelé! Odlétáme do dalekých krajů. Za týden se
        vrátíme. Na shledanou!“
        “Na shledanou! Na shledanou! Šťastnou cestu!“ volali človíčkové a
        mávali rukama i čapkami.
        Všeználek vytáhl z kapsy nůž a přeřízl provaz, kterým byl koš přivázán
        ke keři, balón se lehounce vznesl, zachytil se bokem za větvičku lísky, ale
        hned se zas uvolnil a rychle vyletěl vzhůru.

        24
        “Hurááá!“ vykřikli človíčkové. „Sláva Všeználkovi a jeho přátelům!
        Hurááá!“
        Všichni tleskali a začali vyhazovat čepice,
        malenky se objímaly radostí, Muška s Knoflenkou
        si daly dokonce po hubičce a Kamilka se
        rozplakala.
        Balón zatím stoupal výš a výš. Vítr ho zanášel
        stranou. Brzo se změnil v maličkou tečku, kterou
        bylo na modrém nebi sotva vidět. Okulárek vylezl na střechu domu a
        díval se na tu tečku svým dalekohledem. Vedle Okulárka, těsně na kraji
        střechy, stál básník Květík. Založil si ruce na prsou, hleděl na ten jásot
        kolem a zdálo se, že o něčem přemýšlí.
        Najednou rozpřáhl zeširoka ruce a zvolal, jak nejhlasitěji mohl:
        „Verše! Poslyšte verše!“
        Kolem rázem ztichli. Zdvihli hlavy a zadívali se na Květíka.
        “Verše!“ šeptali človíčkové. „Teď přijdou verše!“
        Květík ještě chvilku počkal, až bude úplné ticho, potom natáhl ruku za
        odlétajícím balónem, trochu si odkašlal a řekl ještě jednou.
        “Verše!“
        A pak začal přednášet báseň, kterou právě složil:
        „Obrovský balón plný páry
        vznesl se k nebi, žádné čáry.
        Přestože nemá křídla ptačí,
        létá si, jak chce - a to mu stačí.
        Dokážem všecko, tak to je.
        Ten, kdo je chytrý, vyhraje!“
        Ozvalo se nové volání. Znovu se rozlehl potlesk. Malíčci stáhli Květíka
        se střechy a nesli ho na ramenou domů. A malenky otrhávaly lístky z
        květů a házely je Květíkovi. Toho dne se Květík proslavil, jako by byl on
        sám vymyslil balón a vylétl v něm do oblak. Všichni se naučili jeho básni
        nazpaměť a prozpěvovali si ji po ulicích. Ještě dlouho bylo slyšet hned tu,
        hned zase tam:
        „Dokážem všecko, tak to je.
        Ten, kdo je chytrý, vyhraje!“


        Kapitola devátá
        NAD OBLAKY
        Naši odvážní cestovatelé ani nepostřehli, jak se
        balón vznesl do vzduchu - tak lehce se odlepil od
        země. Teprve za chvíli vykoukli z koše a uviděli

        25
        pod sebou zástup svých přátel, kteří jim mávali na pozdrav a vyhazovali
        čepice. Zdola sem zaléhalo volání hurá!
        “Na shledanou!“ odpovídal jim Všeználek a jeho přátelé.
        A také začali mávat čepicemi. Civínek si sáhl na hlavu, aby smekl
        čepici - ale čapka nikde!
        “Zastavte kamarádi!“ vykřikl. „Zastavte ten balón! Zapomněl jsem si
        doma čepici.“
        “Ty si pořád něco zapomínáš!“ zabručel Bručoun.
        “To už nejde, zastavit balón,“ řekl Všeználek, „ten teď poletí, dokud v
        něm nevychladne vzduch, a pak teprve klesne dolů.“
        “Cože, a to mám letět bez čepice?“ optal se uraženě Civínek.
        “Našel sis přece čepici pod postelí,“ připomněl mu Buchtík.
        “Což o to, našel, ale bylo mi v ní horko, a tak jsem si ji položil na stůl -
        no a v poslední chvíli jsem si ji zapomněl vzít.“
        “Věčně si něco v poslední chvíli zapomínáš,“ broukl nevrle Bručoun.
        “Koukněte, kamarádi!“ vykřikl najednou Neználek.
        “Náš domek zůstal dole!“
        Všichni se zasmáli a Bručoun povídá:
        “A ty sis nejspíš myslil, že poletí s námi, co!“
        “Nic jsem si nemyslil!“ urazil se Neználek. „Jednoduše jsem viděl, že
        náš domek stojí dole, a tak jsem to řekl. Dřív jsme pořád bydleli v tom
        domku - a teď najednou letíme v balóně.“
        “I co, tak letíme,“ zavrčel Bručoun. „A kdopak ví, kam ještě doletíme!“
        “Ty ale pořád jen bručíš, Bručoune,“ řekl mu Neználek. „Ani v balóně
        si nedáš pokoj.“
        “Tak jdi pryč, když se ti to nelíbí!“
        “Kam tady můžu jít!“
        “Nechte toho!“ okřikl hádaly Všeználek. „Copak to je - hádky v
        balóně!“
        Balón se vznesl ještě výš a celý Kvítečkov bylo vidět jako na dlani.
        Domy vypadaly docela malilinkaté a človíčci už nebyli k rozpoznání. Balón
        se dostal do větru a brzy zůstalo celé město
        daleko vzadu. Všeználek vytáhl z kapsy kompas a
        určoval směr letu.
        Kompas, to je taková maličká kovová krabička
        s magnetickou střelkou. Magnetická střelka
        ukazuje pořád k severu. Když se na střelku
        kompasu dává dobrý pozor, vždycky se pak najde
        zpáteční cesta. Proto si vzal Všeználek s sebou
        kompas.
        “Vítr nás žene přímo na sever,“ vysvětloval Všeználek. „Zpátky se tedy
        budeme vracet k jihu.“

        26
        Balón už vystoupil docela vysoko a letěl nad polem. Město zmizelo v
        dálce. Dole se vinul jako uzoučká stužka potok, kterému človíčkové říkali
        Okurková řeka. Stromy roztroušené v poli vypadaly jako maličké
        kučeravé keříčky. Najednou dole Buchtík zpozoroval nevelkou tmavou
        skvrnu. Pohybovala se rychle po zemi, docela jako by běžela za balónem.
        “Podívejte se, kamarádi, někdo za námi běží!“ vykřikl Buchtík. Všichni
        se zadívali na tu skvrnku.
        “Vidíte, přeskočila přes potok!“ křičel Civínek.
        “Co by to tak mohlo být?“ ptal se Čiperka. „Podívejte, skáče přes
        stromy!“
        Balón letěl nad lesem. Skvrnka běžela po korunách stromů. Doktor
        Pilulkin si nasadil na nos cvikr, ale ani tak nemohl rozpoznat, co to je.
        “Už vím!“ vykřikl najednou Neználek. „Já na to přišel první. To je přece
        Bulka! Zapomněli jsme ho s sebou vzít, a tak za námi běží.“
        “Jdi ty!“ povídá Kulka. „Bulka je tady. Sedí u mne pod lavicí.“
        “Tak co to tedy je! Nevíš, Všeználku?“ zeptal se Jaktík.
        Všeználek schoval kompas a podíval se dolů.
        “Ale to je přece náš stín!“ zasmál se.
        “Cože! Stín?“ divili se všichni.
        “To je jasné. Stín našeho balónu. My letíme vzduchem a stín běží po
        zemi.“
        Ještě dlouho pozorovali človíčkové stín, který se pořád a pořád
        zmenšoval, až zmizel docela.
        “Kam se poděl?“ polekali se človíčkové.
        “Vylétli jsme zkrátka hodně vysoko,“ vysvětlil
        jim Všeználek, „a stín balónu už není vidět.“
        “No tohle je mi pěkné!“ bručel si Bručoun pod
        vousy. „Sedíš, a nevidíš ani svůj vlastní stín.“
        “Zas už bručíš!“ řekl Neználek. „Jakživ nedáš
        pokoj!“
        “Pokoj, pokoj!“ posmíval se mu Bručoun.
        „Jakýpak pokoj v balóně! Když chceš mít pokoj,
        seď si doma!“
        “Seď si ty!“
        “Já pokoj nepotřebuju!“
        “Už se zase hádáte!“ řekl Všeználek. „Že vás
        vysadím na zem!“
        Bručoun s Neználkem dostali strach, a přestali se hádat. Vtom se
        balón octl v nějakém kouři nebo v mlze. Země zmizela v hloubce. Kolem
        jako by visela bílá záclona.
        “Co to?“ volali človíčkové. „Kde se tu vzal ten kouř?“
        “Kdepak kouř,“ řekl Všeználek, „to je mrak. Vyletěli jsme až do oblak

        27
        a teď letíme v mraku.“
        “Co sis to zase vymyslil,“ povídá Neználek. „Mrak je přece hustý jako
        krupicová kaše, ale tohleto je řídká mlha.“
        “A z čeho myslíš, že je mrak?“ zeptal se Všeználek. „Z mlhy! To se jen
        tak zdá, že je hustý.“
        Ale Neználek tomu nevěřil a řekl: „Neposlouchejte ho, kamarádi.
        Všechno si to vymýšlí, jen aby ukázal, že toho moc ví. A zatím neví nic.
        Ještě bych mu nakonec věřil, že mrak je mlha! Mrak je přece kaše. Jako
        bych nikdy nejedl krupicovou kaši!“
        Po chvilce se balón vznesl ještě výš, vyplul z mraků a letěl nad nimi.
        Neználek vykoukl z koše a uviděl pod sebou mraky. Táhly se na všechny
        strany a úplně zakrývaly zemi.
        “Jeminkote!“ vykřikl Neználek. „Nebe je dole! Letíme vzhůru nohama!“
        “Jak to?“ divili se človíčkové. „No jen se podívejte: nebe máme pod
        sebou - letíme teda vzhůru nohama!“
        “Nesmysl, letíme nad mraky,“ vysvětlil jim Všeználek. „Vyletěli jsme
        výš než mraky, a proto teď nejsou nad námi, ale dole.“
        Jenže Neználek nevěřil ani tomuhle. Seděl na svém místě a pevně si
        držel čepici. Myslil si, že by mu mohla spadnout, když tu teď sedí vzhůru
        nohama. Vítr sice vynesl balón rychle nad mraky, ale brzo si všichni
        všimli, že zas trochu klesá.
        “Pročpak letíme dolů?“ polekali se malíčci. „Protože vzduch v balóně
        už začal chladnout,“ vysvětlil jim zase Všeználek.
        “A to teď slétneme až na zem?“ zeptal se Čiperka.
        “Načpak jsme si vzali pytle s pískem?“ řekl Všeználek. „Vyházíme
        písek z koše, a hned zas poletíme nahoru.“
        Jaktík rychle popadl pytlík s pískem a vyhodil ho ven.
        “Co to děláš?“ okřikl ho Všeználek. „Copak to se smí, vyhodit celý
        pytlík? Vždyť může někoho uhodit do hlavy.“
        “Jak to - uhodit?“ odpověděl Jaktík.
        “Jak to! Jak to!“ posmíval se mu Všeználek. „Pytlík se musí rozvázat a
        písek vysypat.“
        “Tak to ho hned vysypu,“ prohlásil Taktík.
        Rozvázal druhý pytlík a vysypal písek do koše.
        “Jeden chytřejší než druhý!“ kroutil hlavou
        Všeználek. „Jakou to má cenu, když zůstane písek
        v koši! Copak se tím koši ulehčí?“
        “I co, tak to vysypu ven a hotovo!“ odpověděl
        Taktík a celými hrstmi vyhazoval písek z koše.
        “Dávej pozor!“ křičel Civínek. „Naprášíš mi do očí!“
        “Hm, tak to ne, kdepak naprášit!“ řekl Taktík, ale vtom hodil Civínkovi
        písek rovnou do očí.

        28
        Všichni začali Taktíka hubovat, ale Jaktík vzal nůž a vyřízl do podlahy
        koše velikou díru, aby se mohl písek vysypat. Všeználek ho uviděl a křikl:
        “Počkej! Co to děláš? Ještě se kvůli tobě košík rozpadne a všichni se
        vysypeme ven!“
        “Jak to - rozpadne?“ ptal se Jaktík.
        “Vy máte oba pořád jen samé jak to a tak to!“ řekl Všeználek a vzal
        Jaktíkovi nůž.
        Písek se dírou v koši vysypal, balón byl lehčí, a znovu se vznesl do
        výše. Malíčci spokojeně vykukovali ven. Byli rádi, že balón letí zase
        vzhůru. Jenom Bručoun, kterému věčně nebylo něco vhod, bručel dál:
        “To je samé nahoru dolů - copak se takhle létá s balónem?“
        Když už nevěděl co by ještě řekl, podíval se na Buchtíka, který mlčky
        chroupal cukr:
        “A co ty tady chroupeš?“
        “Mám v kapse cukr, tak jsem si kousek vzal a chroupu.“
        “To sis našel zrovna tu pravou chvíli! Chroupej si, až přistaneme!“
        “Proč mám nosit zbytečnou přítěž?“ bránil se Buchtík. „Cukr sním,
        balón bude lehčí, a vyletí ještě výš.“
        “A tak si chroupej! Uvidíme, kam se prochroupeš!“ řekl na to Bručoun.


        Kapitola desátá
        NEHODA
        Leckdo si myslí, že čím výš člověk vyletí, tím je
        mu tepleji, ale kdepak: čím výš, tím je chladněji.
        Proč! Nu přece proto, že sluneční paprsky ohřívají
        ve výšce vzduch jen slabě, poněvadž je řídký. Dole
        je vzduch vždycky teplejší. Slunce ohřívá zemi a od
        té se zas jako od horké plotny ohřívá vzduch.
        Ohřátý vzduch je lehčí než studený, a tak stoupá
        vzhůru. A čím výš stoupá, tím víc chladne. Proto je ve velké výšce zima.
        Však to ucítili i človíčkové, když vylétli v balónu hodně vysoko. Bylo jim
        zima, že jim až zčervenaly nosy a tváře. Dupali nohama a tleskali
        rukama, aby se aspoň trošičku zahřáli.
        Nejhůř bylo Civínkovi, který si zapomněl doma čepici: pod nosem mu
        od toho hrozného mrazu vyrostl dlouhatánský rampouch a Civínek se
        třásl jako osikový list a pořád jen drkotal zuby.
        “Přestaň s tím!“ vrčel Bručoun. „Už je tady tak dost zima, a on ještě
        drkotá zuby!“
        “Já za to nemůžu, že je mi zima,“ bránil se Civínek.
        Bručoun vstal ze svého místa a povídá; „Nesnesu, když mi někdo
        zrovna u ucha drkotá zuby. Ještě z toho dostanu třesavku.“

        29
        Sedl si vedle Tubičky, ale i tomu drkotaly zuby zimou.
        Bručoun se na něho podezíravě podíval: „Ty, že mi to děláš naschvál!“
        “Kdepak naschvál, zima je mi.“
        Bručoun znovu vstal a přesedl si jinam. A tak si přesedával
        bůhvíkolikrát a jen se ostatním pletl. Balón se v té zimě pokryl jinovatkou
        a jiskřil človíčkům nad hlavami, jako by byl z ryzího stříbra. Vzduch v
        obalu se ještě víc ochladil, a balón začal znovu klesat. Za několik minut
        už padal jako kámen. Zásoba pytlů s pískem byla u konce a nebylo čím
        zadržet pád.
        “Ne-ne-neštěstí!“ vykřikl Sirupčík.
        “Už je s námi ámen!“ zaúpěl Neználek a schoval se pod lavici.
        “Vylez!“ křikl na něho Všeználek.
        “Proč?“ ozval se Neználek zpod lavičky.
        “Vyskočíme padákem!“
        “A mně je tady dobře,“ povídá Neználek.
        Všeználek se dlouho nerozmýšlel, popadl ho za
        límec a vytáhl ho ven.
        “Co si to dovoluješ?“ křičel Neználek. „Že to
        na tebe řeknu!“
        “Nekřič tady,“ povídá Všeználek, „a žádnou
        paniku! Dívej se, jak seskočím padákem, a
        vyskoč za mnou.“
        Neználek se trošku uklidnil. Všeználek
        přistoupil k okraji koše.
        “Pozor, kamarádi!“ křikl. „Skákejte po pořádku
        za mnou. Kdo neseskočí, toho balón odnese. Tak, připravte si padáky...
        hop!“ Všeználek skočil první a padal dolů.
        Za ním vyskočil Čiperka - a tu se stalo něco neočekávaného. Místo
        aby Čiperka nejdřív vyskočil a potom rozevřel padák, ve spěchu nejdřív
        otevřel padák a pak teprve vyskočil. Padák se zachytil za okraj koše,
        Čiperka se zapletl jednou nohou do provazů a zůstal viset hlavou dolů.
        Mrskal nohama a kroutil celým tělem jako červík na udičce. Ale ať se
        namáhal sebevíc, padák se neuvolnil.
        “Kamarádi!“ vykřikl doktor Pilulkin. „Jestli se padák utrhne, spadne
        Čiperka na zem rovnou po hlavě!“
        Malíčkové popadli padák a vtáhli Čiperku zpátky do koše. Tu si
        Neználek všiml, že balón znovu stoupá, a volal:
        “Počkejte, kamarádi! Nikdo už nemusí skákat. Letíme zase nahoru.“
        “Jak to, že stoupáme?“ divil se Jaktík.
        “Jdi ty!“ odpověděl mu Bručoun. „Všeználek přece vyskočil, a tak je
        balón lehčí.“
        “A co si bez nás Všeználek počne?“ ptal se Buchtík.

        30
        “Nu, co by...“ rozhodil rukama Jaktík, „půjde pěkně domů.“
        “A co si počneme bez Všeználka my?“
        “Koukněme se,“ povídá Neználek, „jako by to bez Všeználka nešlo!“
        “Musíme přece někoho poslouchat...“ namítl Buchtík.
        “Tak budete poslouchat mne!“ prohlásil Neználek. „Teď budu
        náčelníkem já.“
        “Ty?'' podivil se Bručoun.
        “Copak můžeš být ty se svým rozumem nějaký
        náčelník?“
        “A ták! S mým rozumem to teda nejde!“ křičel
        Neználek. „No prosím, tak vyskoč a hledej si toho
        svého Všeználka, když se ti můj rozum nezdá!“
        Bručoun se podíval dolů a povídá: „Jenže kdepak
        ho teď najdu? Už jsme uletěli pořádně daleko. Měli jsme vyskočit hned
        za ním.“
        “No jen si vyskoč, vyskoč si!“ Bručoun s Neználkem se do sebe pustili
        a hádali se div ne do večera. Všeználek tu nebyl, a tak je neměl kdo
        okřiknout. Slunce se už sklánělo k západu, vítr zesílil. Balón ještě víc
        vychladl a znovu začal klesat, ale Bručoun s Neználkem se hádali
        ostošest.
        “Tak a dost!“ řekl Sirupčík Neználkovi. „A když ses jednou rozhodl, že
        budeš velitelem, tak taky něco vymysli. Koukej, zas už klesáme.“
        “Hned to bude,“ odpověděl Neználek, sedl si na lavičku, položil si prst
        na čelo a začal přemýšlet. Balón zatím klesal pořád rychleji.
        “Jaképak přemýšlení!“ povídá Šroubek. „Mít pytle s pískem, mohli
        bychom jeden vyhodit.“
        “Správně!“ vpadl mu do řeči Neználek. „A protože pytle nemáme,
        musíme vyhodit jednoho z nás. Shodíme někoho padákem, balónu se
        odlehčí a zase stoupne.“
        “Jenže koho?“
        “Koho, koho,“ řekl Neználek, „přece toho, kdo nejvíc bručí.“
        “A s tím já nesouhlasím,“ povídá Bručoun. „Nikde není psáno, že se
        mají vyhazovat zrovna ti nejbručavější. Nejtěžšího musíme vyhodit.“
        “Dobrá,“ souhlasil Neználek, „vyhodíme Buchtíka, ten je nejtlustší.“
        “Správně,“ přikývl Sirupčík.
        “Cože?“ vykřikl Buchtík. „Kdože je nejtlustší? Já že jsem nejtlustší?
        Sirupčík je přece tlustší než já!“
        “Koukněte se na něj!“ volal Sirupčík a pochichtával se a ukazoval na
        Buchtíka prstem. „podívejme se, já jsem prý tlustší
        než on! Chacha! Tak pojď, poměříme se!“
        “No prosím, klidně!“ dorážel na něj Buchtík jako
        kohout.

        31
        Postavili si Buchtíka a Sirupčíka pěkně doprostředka, Neználek vytáhl
        z kapsy provázek a omotal ho Buchtíkovi kolem břicha. Potom změřil
        Sirupčíka. A vida, Sirupčík byl skoro o polovinu tlustší než Buchtík.
        “To je nespravedlivost!“ vykřikl najednou Sirupčík. „Buchtík švindloval!
        Vtahoval břicho! Já to viděl!“
        “Nic jsem nevtahoval!“ bránil se Buchtík.
        “A vtahoval! Viděl jsem to. Pojď, přeměříme se ještě jednou!“ křičel
        Sirupčík na celé kolo.
        Neználek začal znovu měřit Buchtíka, Sirupčík pobíhal kolem a volal:
        “Hej, hej! Co to děláš! Nafoukni se!“
        “Proč bych se nafukoval?“ povídá Buchtík. „Kdybych se nafoukl, byl
        bych přece tlustší.“
        “No dobrá, tak se nenafukuj. Ale vtahovat břicho taky nesmíš!
        Kamarádi, podívejte se, co dělá! Kde je jaká spravedlnost! To je přece
        švindl. Dočista podvod!“
        Neználek změřil Buchtíka a potom stejně pečlivě Sirupčíka a tentokrát
        se ukázalo, že jsou navlas stejní.
        “Tak to musíme vyhodit oba dva!“ rozhodil rukama Neználek.
        “Proč dva, když stačí jeden!“ povídá Sirupčík. Lovec Kulka vykoukl z
        koše a spatřil, že se země hrozivě blíží.
        “Poslyš, Neználku,“ řekl, „rychle to rozhodni, nebo sebou plácnem o
        zem.“
        “Musíme se rozpočítat,“ prohlásil Jaktík.
        “Správně,“ vpadl Sirupčík, „všichni se musí rozpočítat, tlustí i hubení,
        nikomu se nesmí ukřivdit.“
        “Dobrá, tak se teda rozpočítáme,“ souhlasil Neználek. Postavili se do
        kroužku, Neználek rozpočítával a na každého ukazoval prstem:
        „Ikete pikete jemine,
        ábr fábr domine,
        ika pika gramatika...“
        Ale pak řekl: „Ba ne, tohleto rozpočítávadlo se mi nějak nelíbí. To já
        nemám rád.“ A začal jinačí:
        „Jeden dva - to jsem já,
        jeden tři - to jsme my,
        jeden čtyři - vylez z díry,
        jeden pět - trhal květ,
        jeden šest - ten měl čest,
        jeden sedm - vyšel před dům,
        jeden osm - ten měl rozum,
        jeden devět - ten byl medvěd,

        32
        jeden deset - zůstal viset:
        a to jsi ty!“
        Vtom koš udeřil vší silou o zem a převrátil se. Jaktík se chytil Taktíka,
        Taktík Jaktíka a oba najednou se vykutáleli z koše. Za nimi se jako hrách
        sypali ostatní človíčkové. Jenom Neználek se držel za okraj koše a s ním
        Bulka, který se mu zakousl vzadu do kalhot.
        Balón dopadl na zem, poskočil jako míček, opsal vzduchem
        velikánský oblouk a zase bác! a znovu udeřil košem o zem a táhl ho za
        sebou. Pak narazil na cosi tvrdého a s ohlušující ranou praskl. Bulka se
        ve vzduchu otočil, dopadl na zem a se zoufalým kňučením pelášil pryč.
        Neználek vypadl z koše a zůstal bez hnutí ležet. Cesta vzduchem byla u
        konce.


        Kapitola jedenáctá
        NA NOVÉM MÍSTĚ
        Neználek se octl na docela neznámém místě.
        Ležel v posteli po uši v peřinách. Peřina byla
        taková měkoučká, jako by v ní bylo samé chmýří z
        pampelišek. Probudily ho jakési hlasy. Otevřel oči,
        mrskl jimi sem a tam a viděl, že leží v cizím pokoji.
        V koutech stála maličká křesílka, na stěnách
        visely koberečky a obrazy všelijakých květin. U
        okna stál kulatý stolek na jedné nožce. Na stolku ležela hromádka
        barevných nití k vyšívání a polštářek, posetý jehličkami a špendlíky jako
        naježený ježek. Nedaleko byl psací stůl s psacími potřebami. Vedle stála
        knihovnička. Na zadní stěně u dveří viselo veliké zrcadlo.
        A před zrcadlem stály dvě malenky a bavily se. Jedna měla modré šaty
        z lesklého hedvábí a právě takový hedvábný pásek, uvázaný vzadu na
        mašli. Měla modré oči a tmavé vlasy, zapletené do dlouhého copu.
        Druhá malenka byla v pestrých šatech s růžovými a fialovými kvítky.
        Vlasy měla světlé, skoro bílé, a padaly jí v kadeřích až na ramena.
        Nasazovala si před zrcadlem klobouk a bez ustání brebentila jako
        upovídaná straka:
        “Takový protivný klobouk! Ať si ho nasadím jak chci, pořád to není
        ono. Chtěla jsem si udělat klobouk se širokým okrajem, ale nestačila mi
        látka, a tak jsem ho musela udělat s úzkým, jenže když je okraj moc
        úzký, vypadá obličej hrozně kulatý a to není tak hezké.“
        “Přestaň se už vrtět před tím zrcadlem! Vystát nemohu, když se někdo
        takhle vrtí před zrcadlem,“ řekla modrooká malenka.
        “A k čemu jsou podle tebe zrcadla?“ odpověděla jí ta světlovlasá.

        33
        Nasadila si klobouk dozadu, div jí nespadl, naklonila hlavu, přimhouřila
        oči a znovu se zakoukala do zrcadla.
        Neználkovi to bylo k smíchu. Neudržel se a vyprskl. Světlovláska
        okamžitě uskočila od zrcadla a nedůvěřivě se na
        Neználka podívala. Ale ten hned zavřel oči a tvářil
        se, že spí. Slyšel, jak obě malenky přišly po
        špičkách, aby neklapaly kramflíčky, k posteli a
        zastavily se opodál.
        “Zaslechla jsem, jako by něco řekl,“ uslyšel
        Neználek zašeptat. „Ale třeba se mi to jen zdálo...
        Kdypak se asi vzpamatuje? Od včerejška už leží v
        bezvědomí.“
        Druhý hlas odpověděl: „Medunka nařídila, že ho nesmíme budit.
        Povídala, abych ji zavolala, hned jak se sám probudí.“
        Copak je to asi za Medunku? pomyslil si Neználek, ale nedal na sobě
        znát, že je poslouchá.
        “Jaký je to statečný malíček!“ ozvalo se znovu šeptem. „Jen si pomysli
        - letět v balóně!“
        Když Neználek slyšel o své statečnosti, pusa se mu rozesmála od
        ucha k uchu. Ale přece jen se zavčas vzpamatoval a přemohl smích.
        “Přijdu, až se vzbudí,“ pokračoval hlas. „Hrozně ráda bych se ho už
        vyptala na ten balón. A on má zatím otřes mozku!“
        Povídali, že mu hráli! myslil si Neználek. Jakýpak otřes mozku!
        Světlovláska se rozloučila a odešla. V pokoji bylo ticho. Neználek ležel
        ještě dlouho se zavřenýma očima, ale uši měl nastražené. Konečně
        otevřel jedno oko - a uviděl nad sebou skloněnou hlavu modrooké
        malenky. Malenka se přívětivě usmála, ale pak se zamračila, pohrozila
        mu prstem a zeptala se:
        “To se vždycky takhle probouzíte? Nejdřív jedním okem a pak teprve
        druhým?“
        Neználek přikývl a otevřel i druhé oko.
        “A to už nespíte?“
        “Ne, zrovna jsem se vzbudil.“
        Neználek chtěl ještě něco říci, ale malenka si dala prstík na ústa a
        řekla:
        “Mlčte, mlčte! Nesmíte mluvit! Jste hrozně nemocný.“
        “Ale kdepak, vůbec ne!“
        “Jak to víte? Copak jste doktor?“
        “To nejsem.“
        “Tak prosím. A mluvíte! Musíte hezky klidně ležet, dokud nezavolám
        doktora. Jakpak se vlastně jmenujete?“
        “Neználek. A vy?“

        34
        “Říkají mi Modroočka.“
        “Hezké jméno,“ pochválil Neználek.
        “To jsem ráda, že se vám líbí. Jak je vidět, jste docela způsobný
        malíček.“
        Neználek se rozzářil. Moc ho těšilo, že ho Modroočka pochválila,
        protože ho skoro nikdy nikdo nechválil a všichni ho spíš hubovali. Malíčci
        tu nablízku nebyli, a tak se Neználek nebál, že ho budou škádlit, že mluví
        s malenkou. Hovořil proto s Modroočkou docela nenuceně a zdvořile.
        “A jak se jmenuje ta druhá?“ zeptal se.
        “Která druhá?“
        “No ta, co jste s ní mluvila. Taková hezoučká, světlovlasá.“
        “Oh!“ vykřikla Modroočka. „Tak to vy jste už dlouho vzhůru, co?“
        “Ale kdepak, jen jsem na chviličku pootevřel oči a hned jsem zase
        usnul.“
        “To není pravda!“ zavrtěla hlavou Modroočka a zamračila se. „A vy si
        myslíte, že já nejsem tak hezká?“
        “Co vás to napadá!“ polekal se Neználek. „Vy jste přece taky hezká.“
        “A která z nás je hezčí, já, nebo ona?“
        “No... vy... i ona. Obě dvě jste tuze hezké.“
        “A vy jste zas ošklivý malý lhář! Ale já vám to odpustím,“ řekla mu
        Modroočka. „Sněžinka se jmenuje ta vaše krasavice. Však se s ní ještě
        uvidíte. Ale už dost! Mnoho mluvení vám škodí. Klidně ležte - a ne abyste
        vstal! Ihned zavolám Medunku.“
        “Kdo je to vlastně ta Medunka?“
        “Medunka je naše doktorka. Bude vás léčit.“
        Modroočka odešla. Neználek okamžitě vyskočil z postele a začal
        hledat šaty. Chtěl vzít rychle nohy na ramena, protože věděl, že doktoři
        moc rádi hostí pacienty ricínovým olejem a mažou je jódem, který hrozně
        pálí. Šaty nenašel, ale všiml si panenky: seděla na maličké lavičce
        opřená zády o stěnu. Hned dostal chuť panenku rozbít a podívat se, co v
        ní je, jestli vata, nebo piliny. Zapomněl na šaty a hledal nůž. Ale vtom se
        uviděl v zrcadle, hodil panenku na zem, začal se před zrcadlem všelijak
        pitvořit a prohlížet si obličej. Když se konečně dost vynadíval, řekl si: „A
        náhodou já jsem taky hezký. A obličej nemám ani trošku kulatý.“
        Tu se za dveřmi ozvaly kroky. Neználek rychle skočil do postele a
        přikryl se. Do pokoje vešla Modroočka a ještě jedna malenka v bílém
        plášti a v bílém čepečku s malým hnědým kufříčkem v ruce. Měla buclaté
        červené tváře a za kulatými brýlemi z rohoviny hleděla přísně šedivá
        očka.
        Neználek poznal, že to je určitě ta Medunka, o které mluvila
        Modroočka.
        Medunka si přistavila k Neználkově posteli židli, postavila na ni svůj

        35
        kufřík, pokývala hlavou a řekla: „Ach tihle malíčci! Pořád si jen vymýšlejí
        nějaké nezbednosti! Nu, povězte, prosím, pročpak jste musel letět v
        balóně? Mlčte, mlčte! Vím,co řeknete: Já už to víckrát neudělám! Všichni
        malíčci to takhle říkají - a pak začnou vyvádět nanovo.“
        Medunka otevřela kufřík, a v pokoji to hned
        zavonělo trochu jódem a trochu nějakými jinými
        léky. Neználek se bázlivě přikrčil. Medunka se k
        němu obrátila a řekla:
        “Vstaňte, nemocný!“
        Neználek začal lézt z postele.
        “Nevstávejte, nemocný!“ řekla přísně Medunka.
        „Řekla jsem přece, abyste si sedl.“
        Neználek pokrčil rameny a sedl si.
        “Nekrčte rameny, nemocný!“ poznamenala Medunka. „Ukažte jazyk!“
        “Proč?“
        “Ukažte, ukažte! Musí to být.“
        Neználek vyplázl jazyk.
        “Řekněte a!“
        “A-á-á-á-á!“ protáhl Neználek.
        Medunka vyndala z kufříku dřevěnou trubičku a položila ji Neználkovi
        na prsa. „Dýchejte zhluboka, nemocný!“
        Neználek zasupěl jako lokomotiva.
        “A teď nedýchejte!“
        “Chichichi!“ zasmál se Neználek.
        “Čemu se smějete, nemocný? Nezdá se mi, že bych řekla něco k
        smíchu.“
        “Jakpak mohu nedýchat?“ zeptal se usmátý Neználek a chichtal se
        dál.
        “Nedýchat vůbec, to ovšem nemůžete, ale na chviličku zadržet dech,
        to přece jde.“
        “To jo,“ přisvědčil Neználek a přestal dýchat.
        Když Medunka skončila prohlídku, sedla si za stůl a psala recepis.
        “Náš nemocný má na rameni modřinu,“ řekla Modroočce. „Zajděte do
        lékárny, dají vám tam medovou náplast. Kousek jí odstřihněte a přiložte
        ji nemocnému na rameno. A nedovolte mu vstát! Jestli vstane, rozbije
        vám všechno nádobí a někomu hlavu. Na malíčky se musí zostra.“
        Medunka schovala svoji trubičku do kufříku, podívala se ještě jednou
        přísně na Neználka a odešla. Modroočka vzala se stolu recepis a povídá:
        “Slyšel jste? Musíte ležet!“
        Neználek se místo odpovědi jen smutně zatvářil.
        “Jen se mi tady nešklebte! A neopovažujte se hledat šaty - dobře jsem
        je schovala!“ řekla Modroočka a odešla z pokoje s recepisem v ruce.

        36


        Kapitola dvanáctá
        NOVÍ ZNÁMÍ
        Když Modroočka odešla, Neználek ještě
        chviličku ležel; pak si vzpomněl, že se chtěl
        podívat, z čeho je udělaná panenka. Už se chystal
        vstát, ale vtom se za dveřmi ozvaly znovu kroky a
        něčí šepot:
        “Kde je?“
        “Tam.“
        “A co dělá?“
        “Leží v posteli.“
        “Mrtvý?“
        “I ne, zdá se, že živý.“
        “Nech mě kouknout.“
        “Počkej!“
        Neználek se podíval na dveře a všiml si, že se někdo tajně dívá
        klíčovou dírkou.
        “Tak pusť mě přece, lakoto nepřející! Taky se chci podívat!“ ozvalo se
        znovu šeptem.
        “A zrovna nepustím, když mi nadáváš!“
        Za dveřmi se strhl rámus.
        “Nestrkej se, nech toho!“ bylo slyšet rozzlobené pištění. „Ještě jednou
        mě strč a vytahám tě za pačesy!“
        “A já tebe za copy - a načutnu tě, uvidíš!“
        Neználek se chtěl podívat, kdo se to tam hádá, vyskočil z postele a
        rychle otevřel dveře. Ozvala se dutá rána a Neználek před sebou uviděl
        dvě malenky. Uskočily, chytily se rukama za čela a polekaně koukaly na
        Neználka. Jedna měla na zástěrce vyšitého zeleného zajíčka a druhá
        červeného jelínka. Obě jako na povel zamrkaly, daly se do pláče, otočily
        se a pustily se nahoru po úzkých dřevěných schodech vpravo od dveří.
        “Bééé!“ plakala hlasitě malenka s kraťoučkými cůpky, které jí vzadu
        trčely na obě strany.
        “Búúú!“ přizvukovala jí druhá s velkou modrou mašlí na samé
        šošolce.
        Neználek se podrbal za uchem a broukl si pod vousy: „Tohle je mi
        nadělení! Tak se mi zdá, že jsem je pořádně bouchl dveřmi!“
        Dostal strach, aby v cizím domě zase něco
        neprovedl, vlezl si proto do postele a rozhodl se,
        že si ještě zdřímne. Ale za chviličku se v chodbě
        znovu ozvaly kroky. Dveře se otevřely a do pokoje

        37
        nakoukla další malenka. Měla kudrnaté vlasy, veselé nezbedné oči a
        potměšilou tvářičku se špičatým nosíkem.
        “Malíček!“ křikla. „Práč-rváč!“
        Neználek v posteli až překvapením povyskočil. Ale dveře už zase
        zaklaply a bylo slyšet, jak se kroky rychle vzdalují. Neználek pokrčil
        rameny a opovržlivě zabručel:
        “Náfučka!“
        Položil hlavu na polštář, a dokonce už začal dřímat, když vtom se
        dveře otevřely ještě jednou a do pokoje nakoukla tatáž kudrnatá
        malenka.
        “Práč-rváč!“ vykřikla. „Chachacha!“
        A hned zas zabouchla. Neználek vyskočil z postele, vyběhl na chodbu,
        ale tam už nebylo živé duše.
        “No dobrá!“ zabručel hrozivě. Vzal s psacího stolu dřevěné pravítko a
        přikrčil se za dveřmi. Nemusel dlouho čekat. Brzo se v chodbě ozvaly
        kroky. Neználek napřáhl pravítko, dveře se otevřely, do pokoje vešla
        Modroočka - a vtom už dostala pravítkem po hlavě.
        “Au!“ vyjekla a popadla se za čelo. „Proč mě tlučete pravítkem? Teď
        budu mít na čele modřinu!“
        “Třeba nebudete,“ odpověděl Neználek a rozpačitě točil pravítkem v
        ruce.
        “A budu a budu! Víte vy, jaká já jsem choulostivá? I kdybyste mě jen
        peříčkem uhodil, hned mám modřinu.“
        “Můžete si přilepit kousek náplasti,“ poradil jí Neználek. „Přinesla jste
        přece z lékárny náplast?“
        “Jenže pro vás.“
        “Však to bude stačit pro oba!“ odpověděl
        Neználek. Vzal náplast a rozstříhal ji nůžkami na
        čtyři dílky.
        “Honem mi ji přilepte!“ rozčilovala se
        Modroočka. „Semhle, semhle...“
        Nastavila čelo a ukázala prstem, kam ji má
        nalepit. Neználek přilepil náplast, ale pak si všiml, že je nakřivo, a začal ji
        zas odlepovat.
        “Opatrně, pozor!“ křičela Modroočka. „Celé čelo mi umažete tou
        škaredou náplastí!“
        “Teď je to dobré,“ řekl nakonec Neználek.
        Modroočka odběhla k zrcadlu: „Dobré, on si řekne dobré! A co když
        mě někdo uvidí s náplastí na čele? Tak ukažte to vaše rameno! Kde
        máte modřinu?“
        A nalepila Neználkovi na rameno kousek náplasti.
        “To já nechtěl praštit vás,“ přiznal se Neználek.

        38
        “Tak koho?“ Neználek se užuž chystal povědět, že ho škádlila nějaká
        neznámá malenka, ale uvědomil si, že by to bylo žalobnictví.
        “Ale nikoho,“ zabručel proto. „Chtěl jsem zkrátka jenom vyzkoušet,
        jestli to jde, klepnout někoho tímhle pravítkem.“
        “Vy malíčci si pořád jenom vymýšlíte, jak někoho něčím klepnout. Ale
        když pak někdo klepne vás, to už se vám tak moc nelíbí... Čemu se
        smějete? Je vám k smíchu, že mám na čele tu náplast?“ A znovu šla k
        zrcadlu: „Namouduši je to směšné, mít na čele takový čtvereček!“
        “Tak si z něho vystřihněte kolečko,“ radil jí Neználek.
        Modroočka si odlepila náplast, vystřihla z ní kolečko a přilepila si ji
        zpátky.
        “Myslíte, že je to takhle lepší?“ obrátila se k Neználkovi.
        “Určitě,“ potvrdil Neználek. „Podle mne vám to teď dokonce sluší.“
        Modroočka přimhouřila oči a zadívala se do zrcadla.
        “A teď mi dejte moje kalhoty a blůzu,“ požádal Neználek.
        “Nejdřív se pojďte umýt a pak dostanete šaty.“
        Modroočka odvedla Neználka do kuchyně. Na stěně tam bylo
        umývadlo, vedle na hřebíku visel ručník a na poličce leželo mýdlo a zubní
        pasta.
        “Vyčistěte si zuby!“ řekla Modroočka a podala Neználkovi kartáček na
        zuby.
        “Zubní pastu nemohu ani vidět!“ bručel Neználek.
        “Pročpak?“
        “Vůbec není dobrá.“
        “Však ji nemusíte jíst.“
        “To je jedno. Štípe do jazyka.“
        “Snad vám ho neuštípne.“
        Chtě nechtě si Neználek musil čistit zuby. Přejel je dvakrát kartáčkem,
        zoufale se zašklebil a začal plivat. Pak si vypláchl pusu vodou a namydlil
        si ruce. Když byl hotov, položil mýdlo na poličku a myl si obličej.
        “Obličej také mýdlem!“ připomněla mu Modroočka.
        “A nač to!“ odpověděl Neználek. „Mýdlo jen darmo štípe do očí.“
        “Tak dost už - a ticho prosím!“ řekla přísně Modroočka. „Jinak
        nedostanete šaty.“
        Nedalo se nic dělat. Neználek si namydlil obličej a rychle si zas
        oplachoval mýdlo vodou.
        “Brrr!“ třásl se. „Taková ledová voda!“
        Jakžtakž si opláchl obličej, natáhl před sebe ruce a se zavřenýma
        očima začal šmátrat rukama po zdi. Modroočka se na něj dívala a div se
        nedala do smíchu.
        “Copak hledáte?“
        “R-r-ru-ručník,“ drkotal Neználek zuby a třásl se zimou.

        39
        “A to se hledá se zavřenýma očima? Otevřte je!“
        “Jak je mám otevřít, když mě to z-z-zatracené mýdlo štípe i tak!“
        “Měl jste si je pěkně opláchnout.“
        Modroočka sundala ze stěny ručník a podala ho Neználkovi. Neználek
        si pořádně utřel obličej a teprve pak se odvážil otevřít oči.
        “Vidíte, hned jste čistší. A dokonce i hezčí,“ řekla mu Modroočka. Ale
        když si všimla na ručníku špinavých šmouh, dodala: „Jenže příště se
        musíte umýt pořádněji. Prominu vám to jen napoprvé.“
        Přinesla Neználkovi šaty a řekla: „Oblékněte se a přijďte nahoru na
        čaj. Jistě už máte hlad.“
        “Jako vlk,“ přiznal se Neználek. „Myslím, že bych snědl celého slona.“
        “Ach vy chudáčku! Nu, přijďte brzo, počkáme na vás.“


        Kapitola třináctá
        ROZHOVOR ZA STOLEM
        Neználek se rychle oblékl a vydal se nahoru po
        vrzavém dřevěném schodišti. Octl se v pokoji o
        trochu menším, než byl dolejší, ale mnohem
        útulnějším. Dvě polokruhová okna s krásnými
        záclonkami vedla na ulici. Mezi okny byly dveře na
        balkón. Uprostřed místnosti stál stůl plný plničký
        váziček, mističek a talířků s všelijakými
        zavařeninami, s pečivem, vdolečky, preclíky, makovými koláčky, rohlíčky
        a jinými dobrotami. Bylo vidět, že malenky chtěly pohostit Neználka
        jaksepatří skvěle. Neználek ani nevěděl, na co dřív koukat, když spatřil
        na stole takové bohaté pohoštění. Malenka s mašlí a malenka s cůpky už
        nalévaly čaj. Malenka s kučerami vyndávala z kredence jablečnou
        marmeládu. Modroočka seznámila Neználka se svými přítelkyněmi.
        Malenka s kučerami se jmenovala Libelka, malenka s cůpky Jelenka a
        malenka s mašlí Zajuška. Neználek si už chtěl rychle sednout za stůl, ale
        vtom se otevřely dveře a do pokoje vstoupily další čtyři malenky.
        Modroočka je Neználkovi představila.
        “A tohle jsou naše sousedky: Havranka, Březulka, Chudobka a
        Rosička.“
        Malenky obklopily Neználka ze všech stran.
        “Tak vy jste k nám přiletěl v balóně?“ zeptala se černovlasá Havranka.
        “Tak, tak, v balóně,“ odpověděl vážně Neználek a pokukoval po stole.
        “To musí být ale hrozné, létat v balóně, že?“ vyzvídala tlusťoučká
        Rosička.
        “Přímo strašné! - Vlastně vůbec ne, ani trošku!“ opravil se rychle
        Neználek.

        40
        “Jaký jste statečný! Já bych balónem neletěla ani za nic!“ prohlásila
        Březulka.
        “A odkud jste to přiletěl?“ ptala se Chudobka.
        “Z Kvítečkova.“
        “Kdepak to je?“
        “Tamhle někde,“ mávl Neználek neurčitě rukou. „Na Okurkové řece.“
        “Jaktěživa jsem o takové řece neslyšela,“ řekla Havranka. „To musí
        být asi daleko!“
        “Hrozně daleko,“ přisvědčil Neználek. „Nu, posaďte se za stůl, nebo
        vám vystydne čaj,“ pozvala Modroočka hosty ke stolu.
        Neználek se nedal dvakrát pobízet. V mžiku se usadil za stolem a
        začal si cpát pusu koblihami, preclíky, zavařeninou i marmeládami.
        Malenky nejedly skoro vůbec nic, takovou už měly chuť vyptat se
        Neználka na balón.
        Nakonec to Libelka nevydržela a zeptala se: „A povězte nám, prosím
        vás, kdopak si to vlastně vymyslil, létat v balóně?“
        “Já,“ odpověděl Neználek a ze všech sil pracoval čelistmi, jak chtěl co
        nejdřív rozkousat kousek koblihy.
        “Neříkejte! Opravdu vy?“ ozvaly se výkřiky.
        “Čestné slovo, že já! Ať se na místě propadnu!“ zadušoval se
        Neználek a div se neudávil koblihou.
        “To je úžasné! Vypravujte nám o tom, pěkně prosím!“ žadonila
        Rosička.
        “Jaképak vyprávění...“ rozhodil Neználek rukama. „Zkrátka, už dávno
        mě naši malíčkové prosili, abych něco vymyslil: Vymysli něco, kamaráde,
        no tak! Povídám: Už mě to, kamarádi, omrzelo, věčně něco vymýšlet.
        Vymyslete si sami! Jenže oni pořád: Kdepak my! My jsme přece hloupí,
        ale ty jsi chytrý. Co ti to udělá? Vymysli něco! - Tak dobrá, povídám já. Co
        mám s vámi dělat! Něco teda vymyslím. No a začal jsem vymýšlet.“
        Neználek zamyšleně žvýkal koblihu. Malenky se na něho netrpělivě
        dívaly. Konečně se Jelenka rozhodla přerušit mlčení, a když viděla, že se
        Neználek natáhl pro další koblížek, řekla rychle:
        “Přestal jste u toho, jak jste začal vymýšlet.“
        “Správně!“ vykřikl Neználek, jako by se probudil, a klepl koblihou o
        stůl. „Přemýšlel jsem tři dny a tři noci - a co myslíte? Vymyslil jsem! Tak,
        kamarádi, povídám, budete mít balón! A udělali jsme balón. Dokonce o
        něm Květík - to je totiž náš básník - napsal verše: Náš Neználek balón
        vymyslil... Ba ne: Vymyslil balón Neználek náš... Nebo možná: Náš balón
        vymyslil Neználek... Ne, tak taky ne, už jsem to zapomněl. O mně, víte, je
        už taková spousta básní, že si je ani všechny nepamatuju.“
        Neználek se pustil do další koblihy.
        “A jak jste ten balón udělali?“ zeptala se Modroočka.

        41
        “Jo, to byla tenkrát velikánská práce! Všichni naši malíčkové pracovali
        ve dne v noci. Tenhle natírá gumou, tamhleten pumpuje - a já jen chodím
        a pohvizduju si... tedy, vlastně nepohvizduju, ale každému ukazuju, co a
        jak. Když on beze mne žádný ničemu nerozumí! Každému abych všechno
        vysvětlil a ukázal - práce je to hrozně odpovědná, balón může každou
        chvíli prasknout. Ještěže mám dva pomocníky, Šroubka a Vroubka -
        hotoví všeumělci. Všecko dokážou udělat, ale hlava, hlava jim neslouží.
        Co jim člověk nevysvětlí, neumějí. Dokonce ani, jak se dělá kotel. Tak jim
        to vysvětlím - a už to jede: v kotli to vře, voda bublá, pára syčí - no hrůza!“
        Malenky poslouchaly, ani nedutaly.
        “A dál? Co bylo dál?“ vykřikly jedna přes druhou, sotva Neználek na
        chviličku přestal.
        “Konečně přišel den odletu,“ pokračoval. „Človíčků se sešly celé
        tisíce! Jedni říkali, že balón poletí, druzí, že nepoletí. Začala rvačka. Ti, co
        říkali, že balón poletí, bušili do těch, kteří říkali, že nepoletí, a ti, co říkali,
        že nepoletí, dávali co proto těm, kteří říkali, že poletí. Ba ne, myslím, že
        to bylo obráceně: ti, co poletí, do těch, co nepoletí... Nebo ne, naopak...
        Zkrátka - čert aby se v tom vyznal, kdo do koho bušil. Bušil prostě jeden
        do druhého.“
        “To je jedno,“ řekla Modroočka, „ale vypravujte o balónu, a ne o
        rvačce.“
        “Dobrá,“ souhlasil Neználek. „No a tak se poprali a my jsme vlezli do
        koše, já pronesl řeč, jako že tedy letíme a na shledanou, kamarádi, a tak
        - a letěli jsme. Přiletíme nahoru a koukáme, že země pod námi není větší
        než tenhle vdoleček.“
        “To není možná!“ vykřikly malenky údivem.
        “Ať se propadnu, jestli lžu!“ zadušoval se Neználek.
        “Neskákejte mu do řeči!“ řekla rozhněvaně Modroočka. „Nerušte ho!
        Nebude nám přece lhát!“
        “Správně, nerušte mě, když lžu... vlastně, co to povídám, nerušte mě,
        když mluvím pravdu,“ ubreptl se Neználek.
        “Vypravujte, vypravujte!“ volaly malenky sborem.
        “No tak,“ pokračoval Neználek, „letíme tedy do výšky. Najednou -
        bum!, výš to nejde. Koukám, že jsme narazili na mrak. Co teď? Vzali jsme
        sekyru a prosekali jsme do mraku díru. A zas letíme výš. A hele: letíme
        vzhůru nohama - nebe je dole a země nahoře.“
        “Jak to?“ divily se malenky. „Přírodní zákon,“ vysvětlil Neználek. „Nad
        mraky se vždycky lítá vzhůru nohama. Přiletěli jsme až docela nahoru.
        Byl tam mráz tisíc stupňů a jedna desetina. Všichni jsme mrzli. Balón
        vystydl a začal padat. Ale já byl chytrý a dal jsem rozkaz naložit do koše
        pytle s pískem. Teď jsme je vyhazovali ven. Vyhazujeme, vyhazujeme - až
        už jsme neměli ani jeden. Co teď? Byl s námi malíček, nějaký Všeználek,

        42
        takový strašpytel! Viděl, že balón padá, a hned začal brečet, šup dolů
        padákem - a šel domů. Balónu se ulehčilo a vyletěl nahoru. Pak ale zase
        padal dolů a vtom sebou bouchl o zem a poskočil
        a znova buch... Vykutálel jsem se z koše - a prásk
        hlavou o zem!“
        Neználek se rozohnil, až bouchl pěstí do stolu -
        a rovnou do koblihy. Z koblížku vystříkla na
        všechny strany nádivka. Malenky sebou trhly a div
        se leknutím nesvalily ze židlí.
        “A co dál?“ vyzvídaly, když se trošičku

        43
        vzpamatovaly.
        “Dál si to už nepamatuju.“
        Bylo ticho. Malenky hleděly s obdivem na Neználka. Zdálo se jim, že je
        to opravdovský hrdina.
        Konečně řekla Modroočka: „Vy jste nás panečku polekal tím svým
        balónem. Seděly jsme včera večer na balkóně a pily čaj. Najednou
        koukáme, že letí obrovská koule - a rovnou na náš dům a nabodává se
        na plot... A vtom - bum! Balón praskl, a když jsme přiběhly, viděly jsme
        jen koš z březové kůry.“
        “Ležel jste jako bez ducha!“ prohodila Zajuška. „To bylo strašné!“
        “Jednu botu jste měl na noze, druhá visela na plotě - a klobouk na
        stromě,“ dodala Jelenka.
        “U košile se vám utrhl rukáv, našly jsme ho teprve dnes ráno,“ řekla
        Libelka. „Musely jsme vám ho rychle přišít.“
        “A jak jsem se dostal do tohohle domu?“ zeptal se Neználek.
        “Přinesly jsme vás. Přece jsme vás nemohly nechat přes noc na
        dvoře!“ odpověděla Modroočka.
        “Byl jste dočista jako mrtvý,“ znovu prohodila Zajuška. „Ale Medunka
        řekla, že můžete ještě obživnout, protože prý máte pevný tenhle... or-ganis-mus.“
        “To jo, organismus, ten mám pevný - a hlavu ještě pevnější,“
        vychloubal se Neználek. „Jiný na mém místě by už měl určitě
        mozkotřesení.“
        “Nechtěl jste říci otřes mozku?“ poznamenala kousavě Modroočka.
        “Tak, správně, otřes mozku,“ opravil se Neználek.
        “Ale říkal jste přece, že jste neletěl v balóně sám?“ optala se
        Modroočka.
        “Samozřejmě že ne sám. Bylo nás šestnáct. Toť se ví, ten strašpytel
        Všeználek vyskočil padákem, a tak nás zbylo patnáct.“
        “A kdepak jsou ti ostatní?“ zeptala se Havranka.
        “Nevím,“ pokrčil rameny Neználek. „V koši už nebyl nikdo?“
        “Našly jsme tam jen barvy a cestovní
        lékárničku.“
        “Tak to jsou Tubičkovy barvy! A Pilulkinova
        lékárnička,“ prohlásil Neználek.
        Vtom se otevřely dveře a do pokoje vběhla
        Sněžinka.
        “Slyšely jste tu novinu?“ volala. „Nejnovější
        novina! Přiletěl ještě jeden balón a taky se rozbil.
        A v něm přiletělo čtrnáct malíčků. Spadli včera večer za městem. Teprve
        dnes ráno, když se rozednilo, našly je naše malenky a pomohly jim do
        nemocnice.“

        44
        “Zabili se?“ vyhrkla Jelenka.
        “Kdepak!“ mávla rukou Sněžinka. „Povídala Medunka, že je všechny
        vyléčí.“
        “To budou určitě oni - moji kamarádi!“ vykřikl Neználek. „Hned půjdu
        do nemocnice a všecko vypátrám.“
        “Půjdu s vámi,“ nabídla se Modroočka.
        “A já taky,“ prohlásila Sněžinka. Tu si však všimla, že má Modroočka
        na čele kulatou náplast, a vykřikla: „Ach, zlatíčko, jaké to máš na čele
        rozkošné kolečko! Ohromně ti sluší! To je nová móda, nosit na čele
        kolečka? Udělám si taky takové.“
        “Ale kdepak,“ odpověděla Modroočka, „to je jenom náplast. Uhodila
        jsem se z ničeho nic dveřmi do čela.“
        “Ach ták...“ řekla zklamaně Sněžinka. Běžela k zrcadlu a začala si
        nasazovat klobouk. V mžiku byl pokoj prázdný. Všechny malenky se
        rozběhly vykládat novinky sousedům.


        Kapitola čtrnáctá
        PROCHÁZKA MĚSTEM
        Sněžinka a Modroočka vyšly s Neználkem na
        ulici. Po obou stranách se táhly plůtky spletené z
        tenkých vrbových proutků. Za plůtky vykukovaly
        hezoučké domky s červenými a zelenými
        střechami. Nad domky se zdvihaly obrovské
        jabloně, hrušně a švestky. Stromy rostly v
        zahradách i na ulicích. Celé město tonulo v zeleni
        stromů, a jmenovalo se proto Zelení. Neználek se zvědavě rozhlížel.
        Všecko bylo čisté jako ze škatulky. Ve všech zahradách pracovaly
        malenky. Některé stříhaly nůžkami trávu, aby nerostla výš, než bylo
        třeba, jiné byly vyzbrojeny košťaty a umetaly cestičky, třetí usilovně
        klepaly prach z dlouhých koberců.
        Těmi koberci pokrývaly v Zelení nejen podlahy v domech, ale dokonce
        i chodníky. Některé hospodyňky se velice strachovaly, aby jim
        kolemjdoucí neumazali koberce, i stály proto vedle a upozorňovaly, aby
        po nich nikdo nešlapal, a jestli by si už někdo tuze rád šlápl, aby si aspoň
        pořádně očistil boty.
        V mnoha zahrádkách byly cestičky vystlány koberci a také stěny domů
        byly zvenčí ověšeny krásnými pestrými koberečky.
        V Zelení byl vodovod ze stébel rákosu. Rákosová stébla jsou jak
        známo uvnitř dutá a voda jimi může téci jako potrubím. Potrubí bylo
        položeno v každé ulici. Neleželo však, jak by si leckdo myslil, přímo na
        zemi, ale bylo připevněno kousek výš na dřevěných sloupcích. Proto

        45
        potrubí nehnilo a mohlo sloužit velmi dlouho, i když potřebovalo pořád
        prohlížet a opravovat, aby z něho neunikala voda. Od hlavního potrubí,
        které bylo na ulici, vedly ke každému domu odbočky. A tak měli všude
        vodovod. Bylo to úžasně pohodlné. Kromě toho stál před každým domem
        vodotrysk. To zas bylo velice krásné a přitom
        užitečné, protože přebytečné vody z vodotrysku se
        používalo na zalévání zahrady.
        U každého dvorku byla totiž zahrádka, kde
        rostla vodnice, ředkvičky, červená řepa, mrkev a
        všelijaká jiná zelenina. V jedné zahrádce Neználek
        zahlédl, jak malenky sklízejí. Okopaly řepu nebo
        mrkev pěkně kolem dokola, přivázaly k zelené nati
        provaz, chytily za něj a ze všech sil začaly tahat.
        Řepa nebo mrkev vyklouzla ze země i s kořenem a
        malenky ji s výskotem a smíchem táhly na provaze
        domů.
        “A copak u vás bydlí jen samé malenky a ani
        jeden malíček?“ zeptal se Neználek udiveně.
        “Tak, tak, v našem městě zůstaly jenom malenky. Všichni malíčci se
        totiž odstěhovali na koupaliště k řece. Mají tam své město, říkají mu
        Dračín.“
        “A cože se usadili na koupališti?“ zeptal se Neználek.
        “Protože se jim tam líbí. Nejraději se celé dny opalují a koupou. A v
        zimě, když řeka zamrzne, chodí bruslit. A taky proto, že se řeka na jaře
        rozvodňuje a zaplavuje celé město.“
        “Co je na tom pěkného?“ podivil se Neználek.
        “Podle mého také nic,“ řekla Sněžinka, „ale našim malíčkům se to líbí.
        Jezdí při povodni na loukách a zachraňují jeden druhého před velkou
        vodou. Mají prostě hrozně rádi všelijaká dobrodružství.“
        “To já taky,“ povídá Neználek. „Nemohl bych se s těmi vašimi malíčky
        seznámit?“
        “Kdepak,“ řekla Sněžinka. „Za prvé to do Dračína trvá dobrou hodinu,
        protože na koupaliště je to pěkný kousek dolů po řece, za druhé byste se
        u nich ničemu pěknému nepřiučil - a za třetí jsme se s nimi pohádaly.“
        “A pročpak jste se pohádaly?“ vyzvídal Neználek.
        “Víte vy vůbec, co nám provedli?“ řekla Modroočka. „V zimě nás k
        sobě pozvali na vánoční stromeček. Povídali, že u nich bude hudba a
        tanec a tak - a když jsme přišly, víte, co udělali? Začali nás koulovat!“
        “No a -?“ zeptal se Neználek.
        “Přestaly jsme se s nimi kamarádit. A od té doby k nim nechodíme.“
        “A oni k vám?“
        “Taky ne. Ze začátku sem někteří sem tam přišli, ale nikdo si s nimi

        46
        nechtěl hrát, a tak začali z dlouhé chvíle vyvádět: tuhle rozbili okno,
        tamhle polámali plot...“ řekla Sněžinka.
        “A potom k nám poslali malíčka, Cvoček mu říkají,“ vyprávěla dál
        Modroočka. „To vám byl poprask!“
        “To tedy byl,“ vpadla jí do řeči Sněžinka. „Ten Cvoček k nám tehdy
        přišel a namluvil nám, že prý se s námi chce kamarádit a že prý nemá
        malíčky rád, protože jsou rozpustilí. Tak jsme mu dovolily, aby bydlel v
        našem městě. A co myslíte, že nakonec vyvedl? V noci utekl z domu a
        začal tropit všelijaké výtržnosti. V jednom domě zapřel zvenčí dveře
        polenem, že se ráno nedaly zevnitř otevřít, v jiném domě pověsil na
        dveře kus dřeva, aby každého, kdo vyjde ven, uhodilo po hlavě, ve třetím
        domě natáhl přes dveře provaz, aby všichni zakopli a upadli, ve čtvrtém
        rozboural na střeše komín, v pátém rozbil okna...“
        Neználek se až kuckal smíchy, když tak poslouchal tuhle povedenou
        historii.
        “Vy se smějete,“ řekla Modroočka, „ale kolik malenek si rozbilo nos!
        Jedna malenka lezla na střechu spravovat komín a spadla a divže si
        nezlámala nohu.“
        “Já se nesměju malenkám, ale tomu Cvočkovi,“ odpověděl Neználek.
        “Na tom není vůbec nic k smíchu, ten by potřeboval pořádně nasekat,
        aby podruhé takhle nevyváděl,“ poznamenala Sněžinka.
        Vtom šli kolem jabloně, která rostla uprostřed ulice. Všechny větve
        byly obsypané zralými červenými jablky. Dole byl k jabloni přistaven
        vysoký dřevěný žebřík, sahal však jen do poloviny vysokánského kmene.
        Nahoru k vrcholu vedl provazový žebřík přivázaný k spodní větvi stromu.
        Na ní seděly dvě malenky. První horlivě řezala pilou stopku jablka, druhá
        starostlivě přidržovala první, aby nespadla.
        “Tady jděte opatrně,“ upozorňovala Modroočka Neználka. „Jablko
        může spadnout a zabít vás.“
        “Žádné strachy, mne nezabije!“ vychloubal se Neználek. „Já mám
        tvrdou hlavu.“
        “Malíčci si myslí, že jsou kurážní jen oni, a zatím malenky nemají
        odvahy o nic míň. Vidíte, do jaké výšky vylezly,“ řekla Sněžinka.
        “Jenomže malíčci létají v balónech a jezdí v autech,“ povídá Neználek.
        “To je toho!“ na to Sněžinka. „U nás umí taky hodně malenek jezdit v
        autě.“
        “Copak vy máte automobil?“
        “Máme. Jenže rozbitý. Spravovaly jsme ho, jak jsme mohly, ale pořád
        to ne a ne spravit. Nepomohl byste nám s tím?“
        “Samo sebou, proč ne,“ řekl Neználek. „V tomhle já se vyznám. Až
        pustí Šroubka a Vroubka z nemocnice, všechno jim vysvětlím, a oni to už
        zařídí.“

        47
        “To bude úžasné!“ zatleskala Sněžinka rukama.
        Vtom spatřil Neználek takový div světa, jaký
        ještě jakživ neviděl. Uprostřed ulice ležely
        obrovské zelené koule, veliké přinejmenším jako
        dvoupatrový dům a možná že i větší.
        “Co je tohle za balóny?“ podivil se Neználek.
        Sněžinka a Modroočka se zasmály.
        “To jsou přece melouny,“ řekly mu. „Copak jste
        ještě nikdy neviděl melouny?“
        “Nikdy,“ přiznal se Neználek. „U nás melouny nerostou. A k čemu
        jsou?“
        Sněžinka vyprskla: „Júúú, malíček - a neví: k čemu jsou melouny!
        Ještě se zeptejte, k čemu jsou jablka a hrušky.“
        “Snad ne k jídlu?“ podivil se Neználek. „Takováhle obluda se přece
        nesní ani za rok!“
        “Však my je taky nejíme,“ vysvětlila mu Modroočka. „Stáčíme z nich
        sladkou šťávu, sirup, rozumíte? Když se dole navrtá do melounu dírka,
        teče z něho sladká šťáva. Z jednoho melounu bývá i několik sudů
        sirupu.“
        “A kdopak to vymyslil, sázet melouny?“ zeptal se Neználek.
        “Ale to je u nás jedna taková malenka, víte, tuze šikovná, Slámečka
        se jmenuje,“ vysvětlovala Modroočka. „Hrozně ráda sází všelijaké rostliny
        a pěstuje z nich nové druhy. Dřív jsme u nás tohle ovoce taky neměly. Ale
        někdo Slámečce řekl, že viděl v lese divoké melouny, a tak jednou takhle
        na podzim uspořádala Slámečka do lesa výpravu a na pasece se jí
        opravdu podařilo najít houštinu divokých melounů. Výprava se vrátila s
        melounovými semeny a na jaře je Slámečka zasadila do země. Melouny
        vyrostly velké, ale kyselé. Slámečka pracovala, ani si neoddechla, a
        pořád jen zkoušela šťávu ze všech melounů. Nakonec se jí povedlo
        vybrat jeden s docela maličko kyselou šťávou. A tak zasadila napřesrok
        semena tohohle melounu. Tentokrát se už urodily melouny o drobet
        méně kyselé, dokonce mezi nimi byly i skoro sladké. Slámečka vybrala
        zase ten nejsladší a příští rok zasadila jeho semena. Tak to dělala
        několik let a nakonec dokázala, že jsou melouny jako med.“
        “Teď Slámečku všichni chválí, ale dřív, dřív jí panečku dávali co
        proto!“ řekla Sněžinka.
        “A proč?“ divil se Neználek. „Nikdo už nevěřil, že z takového šťovíku
        může být někdy nějaký užitek. A k tomu rostly melouny po celém městě,
        na každém kroku, ani chodit se kvůli nim nedalo. Často začal růst někde
        u stěny domu. Dokud byl maličký, ještě to šlo, ale pak rostl a rostl, navalil
        se na zeď a začal ji bourat. Na jednom místě spadl dokonce pod
        melounem celý dům. Některé malenky chtěly Slámečce dočista zakázat

        48
        sázet ty protivné zelené koule, ale jiné byly pro a pomáhaly jí.“
        Zatím došli naši poutníčkové na břeh řeky.
        “To je řeka Melounka,“ řekla Sněžinka. „Vidíte,
        co tu roste melounů?“
        Přes řeku vedl uzoučký můstek podobný
        dlouhému koberečku z nějaké silné a pevné látky
        nataženému z jednoho břehu řeky na druhý.
        “Tenhle most postavily taky naše malenky,“
        pochlubila se Modroočka. „Celý měsíc jsme ho
        pletly z lněných lodyžek a malíčci nám ho pak pomohli natáhnout přes
        vodu.“
        “Panečku, to bylo tenkrát něco!“ vpadla jí do řeči Sněžinka. „Jeden
        malíček při tom spadl do řeky a div se neutopil. Ale vytáhli ho.“
        Modroočka vstoupila na můstek a vykračovala si na druhou stranu.
        Také Neználek vešel odvážně na most, ale sotva ucítil, že se mu houpá
        pod nohama, zůstal stát.
        “Copak stojíte?“ zeptala se Sněžinka. „Snad nemáte strach?“
        “Kdepak, vůbec ne. Jenom se mi ten most zdá nějak legrační.“
        Neználek se shýbl a začal se přidržovat mostu rukama. Při tom se
        pochichtával, aby ukázal, že se ani trošku nebojí. Sněžinka vzala
        Neználka za jednu ruku, Modroočka za druhou a převedly ho přes
        můstek. Malenky poznaly, že se Neználek bojí, ale nesmály se mu,
        protože věděly, že malíčci nesnesou, když se jim někdo směje.
        Přešli na druhý břeh a za chviličku se octli před běloučkým domkem
        se zelenou střechou.
        “Tak tohleto je naše nemocnice,“ řekla Modroočka.


        Kapitola patnáctá
        V NEMOCNICI
        Zastavili se u dveří. Sněžinka zatáhla za
        rukojeť zvonku. Ozvalo se zacinkání: „Cink!
        Cink!“ Dveře se otevřely a na prahu se objevila
        ošetřovatelka v bílém plášti a v čepečku, zpod
        kterého jí vykukovaly zlaté kučery.
        “I propánakrále!“ vykřikla a polekaně spráskla
        ruce. „Snad nevedete dalšího pacienta? Už
        nemáme ani místečko, namouduši! Kde se jich jen tolik nabralo! Celý rok
        je nemocnice prázdná, nikdo se nechce léčit - a dneska najednou už
        patnáctý nemocný!“
        “Ale ne, tomuhle malíčkovi vůbec nic není,“ řekla jí Sněžinka. „Přišel
        jen navštívit kamarády.“

        49
        “No dobrá, tak tedy pojďte dál!“
        Malenky s Neználkem vešli do ordinace. Za stolem seděla Medunka a
        cosi psala. Před ní ležela celá hromada nemocničních kartiček, kam se
        zapisují nemoci pacientů. Sotva uviděla Sněžinku a Modroočku, řekla
        rychle:
        “Přišly jste se podívat na pacienty, co? Kdepak, to nejde! Nevíte, že
        nemocní potřebují klid? A copak, copak, Modroočko, už s náplastí na
        čele? Pěkně děkuju! Nu, já vám to prorokovala. To já znám: jak se v
        domě objeví třeba jen jeden jediný malíček, už můžeme čekat modřiny a
        boule.“
        “Ale my se přece nechceme podívat na nemocné,“ odpověděla
        Sněžinka. „To tenhle malíček k nim přišel na návštěvu, je to jejich
        kamarád.“
        “Tomuhle malíčkovi jsem přece nakázala ležet v posteli - a prosím, on
        si zatím bez lékařského dovolení vstal, a dokonce se už, jak vidím, pral.
        Nemohu ho pustit dál. Nemocnice není místo pro rvačky.“
        “Já se vůbec nebudu prát,“ řekl Neználek.
        “Ne, ne!“ vykřikla přísně Medunka a poklepala na stůl svým dřevěným
        naslouchátkem. „Malíčci vždycky říkají: Nebudu! - a pak se stejně perou.“
        Tím byl pro ni rozhovor s Neználkem u konce a obrátila se k
        Modroočce.
        “Nu tak, drahoušku, ukažte mi to své čelíčko!“ Odlepila náplast a
        začala prohlížet Modroočce čelo. „Náplast už nepotřebujete,“ řekla jí
        Medunka, když skončila prohlídku. „Pojďte se mnou, miláčku, nahřejeme
        vám čelíčko horským sluníčkem, a bude po modřině.“ A odešla s
        Modroočkou z ordinace.
        Neználek uviděl na věšáku bílý plášť a čepeček. Dlouho se
        nerozmýšlel, oblékl si plášť, na hlavu si nasadil čepeček a na nos brýle,
        které nechala Medunka na stole, popadl dřevěné naslouchátko a odešel.
        Sněžinka na něho užasle hleděla a nestačila se divit jeho smělosti a
        důvtipu. Neználek prošel chodbou, otevřel dveře a octl se v nemocničním
        pokoji, kde leželi jeho kamarádi. Přišel k prvnímu
        lůžku a uviděl Bručouna. Byl zamračený a nevrlý.
        “Jak se vám daří, nemocný?“ zeptal se
        Neználek změněným hlasem.
        “Báječně!“ odpověděl Bručoun a zatvářil se při
        tom, jako by měl za pět minut umřít.
        “Sedněte si, nemocný!“ rozkázal Neználek.
        Bručoun se neochotně zdvihl, sedl si na posteli a tupě hleděl před
        sebe.
        Neználek mu položil na prsa dřevěné naslouchátko a řekl: „Dýchejte!“
        “Tak už toho mám dost!“ zabručel Bručoun. „To je samé vstaňte,

        50
        ležte, dýchejte, nedýchejte...“
        Neználek ho klepl naslouchátkem po hlavě a řekl: „Ty ses ale,
        Bručoune, ani za mák nezměnil. Pořád bručíš jako dřív.“
        Bručoun se na něho překvapeně podíval: „Neználku!“
        “Tiše!“ okřikl ho šeptem Neználek. „Poslyš, Neználku, pomoz mi
        odtud,“ zašeptal Bručoun. „Nic mi není, čestné slovo! Rozbil jsem si
        jenom koleno, už to skoro nebolí, a pořád mě drží v posteli, šaty mi
        nechtějí dát - už to nevydržím! Chtěl bych se projít, rozumíš?“
        Bručoun chytil Neználka za rukáv - a že ho nepustí.
        “Dobrá,“ řekl mu Neználek. „Chvilku to vydrž, já něco vymyslím. Ale
        slib mi, že mě teď budeš poslouchat. A jestli se budou malenky ptát, kdo
        vymyslil balón, řekneš, že já.“
        “Dobře, dobře,“ přikyvoval Bručoun. „Jen to už nějak udělej!“
        “Nic se neboj!“ povzbudil ho Neználek. Šel ke druhému lůžku, na
        kterém ležel doktor Pilulkin.
        “Neználku, chlapče drahá, vysvoboď mě!“ zašeptal Pilulkin.
        „Nedovedeš si představit, co tady zkusím! Celý život jsem léčil druhé - a
        teď tu léčí mne.“
        “A copak ty taky nejsi nemocný?“
        “Jakýpak nemocný! Na zádech stroupek, pod nosem škrábnutí. Kvůli
        tomu se přece v nemocnici ležet nemusí!“
        “A proč si tě tu nechali?“
        “Rozuměj tomu, nemocnici mají prázdnou, nikdo nestůně, a tak chtějí
        léčit stůj co stůj. To víš, malenky! A to jejich léčení? Fuj! Zevně medové
        obklady a zevnitř med. To je přece nesmysl! Zevně se má dávat jód a
        zevnitř ricínový olej! S takovým léčením já vůbec nesouhlasím!“
        “A já taky ne!“ ozval se na sousední posteli Jaktík. „Chodit se nesmí,
        běhat se nesmí, na babu se nesmí hrát, na honěnou taky ne, zpívat se
        nesmí, všem nám sebraly šaty a nechaly nám jenom kapesník. Lež a
        smrkej - to je celá zábava!“
        “A proč jste šli do nemocnice?“
        “Včera jsme se vysypali za městem z koše a lehli jsme si, že budem
        spát. Ráno nás vzbudily malenky a povídají: Kde jste se tu vzali, malíčci?
        - Letěli jsme balónem, povídáme, a spadli jsme. - Ach, tak vy jste spadli!
        Och, tak to vás musíme léčit! Ach, tak pojďte hezky do nemocnice! A tak
        jsme šli.“
        “Nikomu tedy nic není?“ zeptal se Neználek.
        “Ne, jenom Kulka je nemocný.“
        Neználek šel ke Kulkovi: „Co je s tebou?“
        “Nohu jsem si vyvrtl. Neudělám ani krok. Ale to mě netrápí. Ztratil se
        mi Bulka, rozumíš? Ukaž, že jsi kamarád, a udělej dobrý skutek: najdi mi
        ho! Určitě tady někde je. Já se nemohu hnout z místa.“

        51
        “Dobrá,“ řekl Neználek, „najdu, ale ty zas musíš říkat, že ten balón
        jsem vymyslil já.“
        Neználek obešel všechny malíčky a každého upozornil, aby říkali, že
        balón vymyslil on, pak se vrátil do ordinace. Sněžinka ho už netrpělivě
        čekala.
        “Tak co, jak se daří nemocným?“ ptala se.
        “Jacípak nemocní!“ mávl rukou Neználek. „Jenom Kulka je trošku
        marod.“
        “Tak to už je brzo pustí, že?“ zaradovala se Sněžinka. „Víte, co si
        myslím? Uspořádáme pro uzdravené ples. To bude něco!“
        “Nějak to nevypadá, že by je chtěli pustit,“ řekl jí Neználek.
        Vtom se vrátila Medunka s Modroočkou. „Proč jste si oblékl plášť? Co
        si to dovolujete?“ vrhla se Medunka na Neználka.
        “Nic si nedovoluju,“ odpověděl Neználek. „Byl jsem jenom na
        prohlídce.“
        “Nu a copak jste zjistil při té své prohlídce?“ zeptala se posměšně
        Medunka. „Zjistil jsem, že až na jednoho jsou už všichni pacienti zdrávi a
        mohou jít domů.“
        “Ne, ne, ne!“ polekala se Medunka. „Jen si představte, co by se stalo,
        kdybychom propustili najednou čtrnáct malíčků! Obrátí nám město
        vzhůru nohama! Ani jedno okno nezůstane celé, všechny malenky budou
        mít modřiny a boule. Na ochranu před onemocněním modřinami musíme
        nechat malíčky v nemocnici.“
        “A nemohly byste je pouštět po troškách?“ navrhla Modroočka. „Třeba
        po jednom denně.“
        “Po jednom, to je málo, to už radši po dvou,“ řekla Sněžinka. „Chceme
        co nejdřív pořádat pro uzdravené ples.“
        “Nu dobrá,“ souhlasila Medunka. „Napíšeme seznam a od zítřka
        budeme propouštět vždycky po jednom pacientovi denně.“
        Sněžinka zatleskala ručkama a popadla
        Medunku kolem krku.
        “Po dvou, drahoušku, po dvou! Já bych už tolik
        chtěla, aby byli venku. Chcete jít přece na ples,
        že? Tak překrásně tančíte!“
        “Dobře, tak tedy po dvou,“ obměkčila se
        Medunku.
        “Začneme propouštět ty nejzpůsobnější. A vy nám musíte pomoci,“
        obrátila se k Neználkovi. „Kterýpak z nich je nejzpůsobnější?“
        “Všichni jsou způsobní!“ vykřikl Neználek.
        “Tak to ne, tomuhle nevěřím. Malíčci nebývají zrovna moc způsobní. A
        musí se pro ně vždycky vymyslit nějaká práce, aby se zabavili a
        zapomněli na své nezbednosti.“

        52
        “Tak víte co, propustíme nejdříve ty dva mechaniky - Šroubka a
        Vroubka. Aspoň by se hned mohli pustit do správky auta,“ řekla
        Sněžinka.
        “To je dobrý nápad!“ souhlasila Medunka. „Začneme tedy se
        Šroubkem a Vroubkem.“
        A zapsali do seznamu Šroubka a Vroubka.
        “Hned po nich bych chtěla propustit Bručouna,“ řekla Medunka. „Je to
        takový protiva protivný. Pořád jen bručí a nikoho nenechá na pokoji.“
        “Ba ne, toho ne,“ namítl Neználek. „Bručouna si tady radši nechte, jen
        ať se odnaučí bručet.“
        “Pak tedy můžeme propustit Pilulkina. Nelíbí se mu u nás a v jednom
        kuse kritizuje naše léčení. Takový neklidný pacient! Nic bych proti tomu
        neměla, kdybych se ho mohla zbavit.“
        “Kdepak, Pilulkina taky ne,“ povídá na to Neználek. „Celý život léčil
        jiné, jen ať se teď léčí sám! To radši propustíme Tubičku. Je to znamenitý
        malíř, můj žák, naučil jsem ho malovat, pro toho se už vždycky nějaká ta
        práce najde.“
        “Viďte, drahoušku,“ žadonila Sněžinka, „že to půjde, propustit
        Tubičku? Poprosím ho, aby mě vymaloval.“
        “A Strunku,“ dodal Neználek. „To je taky můj žák. Toho jsem zase
        naučil hrát na flétnu.“
        Sněžinka se znovu vrhla Medunce kolem krku: „Že propustíte Tubičku
        a Strunku? No tak, pěkně prosím!“
        “Dobrá, uděláme u nich výjimku, mohou jít ještě dnes,“ povolila
        Medunka. „Ale ostatní budem propouštět pěkně po pořádku.“
        Konečně byl seznam hotov. Medunka přikázala, aby Tubičkovi a
        Strunkovi vydali ze šatny šaty, a za pár minut se oba celí rozzáření
        radostí objevili u ní v ordinaci.
        “Propouštíme vás,“ řekla jim Medunka. „Hleďte se řádně chovat, jinak
        si vás vezmem zpátky do nemocnice.“


        Kapitola šestnáctá
        KONCERT
        Po celém městě se roznesla zpráva o
        znamenitém cestovateli Neználkovi a jeho
        přátelích, kteří se dostali do nemocnice.
        Havranka s Rosičkou běhaly neúnavně od domu
        k domu a vyprávěly kamarádkám novinky.
        Kamarádky je zas vypravovaly svým
        kamarádkám, ty dalším - a zanedlouho se
        všechny obyvatelky města hrnuly jako na povel k nemocnici, každá

        53
        malenka chtěla nějak pomoci ubohým malíčkům. Nesly s sebou všelijaké
        dobroty: jedny výborné koblihy, druhé zavařeninu, třetí sladkou
        marmeládu nebo kompoty. Za půl hodiny zaplnily malenky celou
        Nemocniční ulici. Ovšem do nemocnice takové množství návštěvníků
        pustit nemohli. Medunka vyšla před vrata a prohlásila, že nemocní netrpí
        v ničem nouzí, a aby se proto všichni rozešli do svých domovů a nehlučeli
        pod okny.
        Ale malenkám se nechtělo. Kdovíjakým
        zázrakem se dozvěděly, že nejprvnější malíček
        jménem Neználek má vyjít z nemocnice se svými
        přáteli Tubičkou a Strunkou. Medunce nezbylo než
        znovu ohlásit, že Neználek nevyjde ven, dokud se
        všechny nerozejdou.
        Ale malenky, místo aby šly domů, zašly ke svým
        přítelkyním, které bydlely v Nemocniční ulici, a když Neználek, Tubička a
        Strunka vyšli v doprovodu Sněžinky a Modroočky ven, všimli si, že z
        každého okna vykukuje div ne po deseti malenkách. Neználkovi velice
        lichotila taková pozornost. Zalétaly k němu hlasy:
        “No tak řekněte, kterýpak je to ten slavný Neználek?“
        “Tamhleten, v těch žlutých kalhotách!“
        “Ten ušatý? Ani za nic bych byla neřekla, že to je on. Vypadá nějak
        přihlouple.“
        “Ba ne, určitě je to Neználek! Vypadá sice drobátko hloupě, ale oči má
        chytré.“
        Jedna malenka v prvním poschodí rohového domu, sotva uviděla
        Neználka, začala mávat rukama a křičet pisklavým hláskem: „Neználek!
        Neználek! Huráááá!“ Nebojácně se vykláněla z okna, divže nevypadla.
        Ještě dobře, že ji ostatní malenky stačily chytit za nohy a vtáhnout
        zpátky.
        “Taková ostuda! Neználek si teď bude o sobě kdovíco myslit!“ řekla
        malenka s přísným hubeňoučkým obličejíčkem a špičatou bradičkou.
        “Máte pravdu, Jiřičko,“ odpověděla jí druhá malenka s ohrnutým
        horním rtem, zpod kterého blýskaly bílé zoubky. „Malíčkům se vůbec
        nemá ukazovat, že si jich moc všímáme. Jak poznají, že si těch jejich
        darebáctví nikdo nevšímá, přestanou darebačit sami.“
        “Moje řeč, Čičinko,“ připojila se Jiřička. „Na malíčky se musí koukat
        svrchu. Až uvidí, že se na ně díváme hezky spatra, dají si pozor, aby nám
        ubližovali.“
        A Jiřička s Čičinkou tak dlouho šuškaly a brebentily, dokud všem
        nenamluvily, že se na malíčky, kteří přiletěli, musejí dívat svrchu. A
        všechny malenky se mezi sebou smluvily, že si tedy nebudou malíčků
        všímat, a že když se s nimi na ulici potkají, hned jak je z dálky uvidí,

        54
        obrátí se zpátky nebo přejdou na druhou stranu. Jenže z téhle úmluvy
        nebylo stejně nic. Bůhvíjak se dověděly, že Tubička je malíř a Strunka
        znamenitý hudebník, který dovede hrát na flétnu. Co nejdřív si proto
        chtěly poslechnout hru na tenhle nástroj. V Zelení totiž uměli hrát jenom
        na harfy a flétnu ještě nikdy nikdo neslyšel, leckdo ani nevěděl, že takový
        hudební nástroj vůbec je.
        Malenky se brzo dopátraly, že se Tubička a Strunka ubytovali na
        Jablečném náměstí v domě, kde bydlila malenka Fizulka se svými
        kamarádkami. Ve druhém poschodí, docela pod střechou, byla prostorná
        místnost s velkým širokým oknem přes celou stěnu. Tahle místnost se
        Tubičkovi zalíbila, protože v ní bylo hodně světla. A tak se se Strunkou
        rozhodli, že se tam usadí.
        Okno hořeního pokoje vedlo přímo na Jablečné náměstí. Jablečné
        náměstí nebývalo nikdy moc rušné, ale toho večera se najednou
        zčistajasna zaplnilo malenkami. Držely se za ruce, ve dvojicích se
        procházely po náměstí a po očku pokukovaly na osvětlené okno ve
        druhém poschodí. Samozřejmě že ne proto, aby
        uviděly Tubičku nebo Strunku, ale jen tak z
        netrpělivosti: chtěly už co nejdřív slyšet hudbu.
        Chvílemi zahlédly, jak se v otevřeném okně
        mihla buď pečlivě načesaná Strunkova hlava,
        nebo zas rozcuchaná Tubičkova čupřina. Pak se
        tam přestaly míhat hlavy a malenky spatřily
        Tubičku, jak se rozložil v okně a snivě hleděl do
        dálky. Hned za Tubičkou se objevil Strunka. Začali
        se o něčem dohadovat, rozhlíželi se kolem a
        mávali rukama. Potom se vysoukali z okna a
        dívali se ven. Pak oba najednou plivli dolů a zase
        zmizeli. Zdálo se, že se už nestane pranic
        zajímavého, ale malenkám ani nenapadlo, aby se
        rozešly.
        A vtom se z okna ozvaly něžné zvuky flétny, podobné zurčení potůčku.
        Hned se lehounce pohupovaly, jako když vlnky plynou jedna za druhou,
        hned jako by poskakovaly a točily se vzduchem, honily se spolu a
        narážely na sebe. Malenky se rozveselily. Jako by je zvuky flétny popadly
        za ruce i nožky - všem bylo najednou do tance. V domech se tichounce
        otevřela okna. Ruch na náměstí byl ten tam. Všichni zůstali nehybně stát,
        jen aby nepropásli ani jeden jediný tón.
        Konečně flétna umlkla, ale to se již z okna protějšího domu ozvaly
        zvuky harfy. Harfa se pokoušela opakovat tu novou, neznámou melodii.
        Čísi ruka se nejistě probírala strunami. Melodie, která začala docela
        odvážně, čím dál víc slábla, až ztichla úplně. Tu jí však přišla na pomoc

        55
        flétna, zachytila nápěv a vedla ho dál. Harfa ožila a rozezvučela se
        směleji. Přidala se k ní druhá ze sousedního domu, potom třetí. Hudba
        zazněla hlasitěji a pěkně zvesela.
        Neználek, který přiběhl s barvami a se štětečkem, aby je odevzdal
        Tubičkovi, spatřil na prostranství před domem neobyčejnou podívanou:
        náměstí bylo plné malenek a všechny poslouchaly ten čarovný koncert. I
        Neználek poslouchal, a dokonce si poskočil na jedné noze, ale když
        viděl, že si jeho tance nikdo nevšímá, mávl jen rukou a zmizel v
        domovních dveřích.


        Kapitola sedmnáctá
        VÝPRAVA DO DRAČÍNA
        „Po
        hro
        mad
        ě,
        jeno
        m v
        tričk
        u,
        běžme v řadě na rozcvičku.
        S rozcvičkou den začínej,
        z těla lenost vyháněj!“

        Tuhle písničku o rozcvičce, kterou složil Květík, zpíval si Šroubek s
        Vroubkem. Bylo časně ráno a v Zelení ještě všichni spali, ale oba
        mechanici si už vykračovali po ulicích města, prozpěvovali si a cestou
        cvičili. Už včera se dozvěděli, že je ráno propustí z nemocnice, aby mohli
        spravit auto. Vzbudili se ještě za šera a začali se dožadovat, aby je tedy
        bez dlouhých okolků pustili ven. Medunka, která se ze všeho nejvíc bála
        rámusu, nařídila vydat jim rychle šaty.
        Sotvaže některé malenky zaslechly z dálky písničku, probudily se a
        vykukovaly z oken, tu a tam některá vyběhla dokonce před dům.
        “Hej, malenky, kdepak tu máte garáž?“ zvolal Šroubek.
        “Pojďte, ukážu vám,“ nabídla se malenka v červené čapce a v
        modrých šatečkách s kožišinovým límcem z tmavohnědé housenky.
        “Tak ukaž, kudy - napravo, nebo nalevo?“ řekl Šroubek.
        “Napravo,“ odpověděla malenka a zvědavě si prohlížela jejich kožené
        kazajky.
        “Vpravo v bok! Pochodem v chod!“ zavelel Šroubek, otočil se a
        vykročil. „Levá - dva! Levá - dva!“

        56
        Vroubek vyrovnal krok a pustil se za ním. Malenka jim sotva stačila. V
        rozběhu přešel Šroubek s Vroubkem kolem garáže.
        “Stůjte, stůjte!“ volala za nimi malenka. „Vraťte se!“
        “Čelem vzad!“ zavelel Šroubek. Oba se obrátili a vrátili se k vrátkům.
        Malenka otevřela branku a všichni tři vešli do dvora, kde stála nedaleko
        domu kůlna krytá taškami.
        “Tohle je mi pěkná garáž! Obyčejná kůlna, a ne garáž,“ zabručel
        Vroubek a otevřel široká dvoukřídlová vrata.
        Šroubek nakoukl do kůlny a spatřil auto. Ke garáži přišlo jen několik
        malenek.
        “Je tady tma,“ poznamenal Šroubek. „I co, pojďte, vyjedeme s autem
        ven.“
        “Jenže ono nejezdí, něco s ním je,“ říkaly malenky.
        “To nic, tak je vytlačíme. Strkejte zezadu! Hej - rup! Hej - rup!“
        Auto zaskřípalo a s vrzáním vyjelo pomaloučku z garáže. Šroubek s
        Vroubkem vlezli okamžitě pod vůz. Malenky
        postávaly kolem a rozpačitě nakukovaly pod kola.
        “A jé,“ ozývalo se každou chvilku zpod auta,
        „nádržka teče! A jejda, a tuhle chybí matice! A
        jejej, prasklá hadička na přívod sirupu!“ Nakonec
        oba vylezli.
        “No nic, přineste šroubovák, kombinačky,
        kladívko a pájku,“ přikázal Šroubek malenkám.
        “Jenže my nic takového nemáme.“
        “Jak to, že ne? Tak co tedy máte?“
        “Pilku. A sekeru.“
        “Jděte! Copak se auto spravuje sekerou? Jsou tady někde poblíž
        nějací malíčci?“
        “Jedině v Dračíně.“
        “Je to daleko?“
        “Hodinu pěšky.“
        “Leda pro vás, my tam budem jedna dvě. Ukažte nám cestu.“
        “Touhletou ulicí napravo a pak pořád a pořád rovně. Pak jde cesta
        polem, po ní zase rovně a dojdete přímo do Dračína.“
        “Jasné,“ řekl Šroubek. „Tak - pochodem v chod!... Počkat!“ zavelel
        najednou.
        “A vy si zatím sežeňte nějaké hadříky, a než přijdem, pěkně auto
        vyčistěte. Automobil, holenkové, ten má rád pořádek.“
        “Dobrá,“ souhlasily malenky.
        “Tak tedy - pochodem v chod!“ A oba vykročili ulicí.
        Zabočili doprava a Šroubek zavelel: „Pohov! Volno! Zpívat!“
        A naši kamarádi zazpívali z plných plic:

        57
        „Šel jsem lesem, šel jsem sadem
        se svým věrným kamarádem.
        Došli jsme na kopec malý,
        kytičky si natrhali.
        Potkali jsme malou žabku.
        Ale potom na podpatku
        otočili jsme se hned,
        přijdem domů - a co teď?“
        Když byla písnička u konce, začali druhou a pak další a zase jinou. Za
        chviličku vyšli z města a vykračovali si po silnici. Hodina ještě neuběhla,
        a už zahlédli město Dračín. A zrovna v té chvíli spatřil Šroubek s
        Vroubkem uprostřed silnice automobil. Přišli blíž a uviděli pod autem
        človíčka. Do půli těla byl schován pod karosérií a ven mu čouhaly jen
        nohy v černých zamaštěných kalhotách.
        “Copak, kamaráde, opaluješ se?“ zažertoval Vroubek. Človíček vystrčil
        zpod auta černou kudrnatou hlavu:
        “Spíš dopaluju.“
        “Co se ti s tím stalo?“
        “Ale nechce to jet, hrom aby do toho! Buď
        nefunguje přívod sirupu, nebo nejde plyn. A ne a
        ne najít, v čem to vězí.“
        Človíček vylezl a vztekle kopl do pneumatiky.
        Měl černý kabátek, ale tak hrozně zamaštěný,
        jako by byl z kůže, a kalhoty zrovna tak. Hned bylo
        vidět, že tenhle nešťastný řidič byl víc pod autem
        než v něm a pořád jen hledal nějaké poruchy. To
        se koneckonců stává mnoha majitelům sodovkových aut.
        Šroubek obešel automobil kolem dokola, prohlédl motor, a když
        nenašel poruchu, vlezl pod vůz. Chvilku se tam vrtal, vylezl ven, zůstal
        stát a zamyšleně se drbal v hlavě. Hned za Šroubkem vlezl pod auto
        Vroubek a pak znovu majitel automobilu. A tak hned lezli po řadě pod
        vůz, hned zase stáli, bezradně se dívali na auto a drbali se zamyšleně v
        hlavě. Konečně se Šroubkovi podařilo najít poruchu. Motor se rozběhl.
        Řidič byl rád a vděčně tiskl Šroubkovi i Vroubkovi ruce:
        “Děkuju vám, kamarádi. Nebýt vás, byl bych se tu opaloval snad až do
        večera. Kampak máte namířeno? Sedněte si, svezu vás!“
        Šroubek s Vroubkem mu vyprávěli, kam a pro co jdou.
        “Šroubovák, kombinačky a kladívko, to vám půjčím. Ale pájku
        nemám,“ řekl řidič.
        “A někdo jiný by ji neměl?“

        58
        “Proč ne? Náš mechanik Nejtek ji má určitě. Pojedeme k němu.“
        Nasedli do auta a za pár minut byli v hlavní ulici Dračína.


        Kapitola osmnáctá
        V DRAČÍNĚ
        Dračín se rozkládal na koupališti u řeky.
        Stromy tu nerostly, na ulicích proto nebylo tak
        pěkně jako v Zelení, zato však všude kvetla
        spousta květin, zrovna jako v Kvítečkově. Také
        domy tady byly velice krásné. Nad každou
        střechou se tyčila věžička ozdobená na špičce
        buď dřevěným kohoutem, který se otáčel podle
        větru, nebo větrníky, které se bez ustání točily. U mnoha větrníků byly
        dřevěné řehtačky a v jednom kuse řehtaly. Nad městem poletovali sem a
        tam papíroví draci. Pouštění draků, to byla nejmilejší zábava obyvatel
        města, a od toho měl Dračín i své jméno. Na draky dávali obyvatelé
        Dračína zvláštní frkačky.
        Výroba takové frkačky je docela jednoduchá. Vyrábí se z proužku
        obyčejného papíru napjatého na nitce. Ve větru se papírový proužek
        třepetá a vydává tuze protivný drnčivý nebo bzučivý zvuk.
        Různohlasé frkání draků splývalo s klapáním větrníkových řehtaček, a
        tak se nad městem vznášel neustálý hluk. Okna ve všech domech měla
        zvláštní mřížkované okenice. Když začala na ulici kopaná, a tu v Dračíně
        také nadšeně pěstovali, okenice se jednoduše zavřely. Propouštěly do
        místnosti sdostatek světla a přitom velmi dobře chránily skla před
        kopacím míčem, který z nevysvětlitelných příčin nelétá nikdy tam, kam
        má, ale zpravidla přímo do oken.
        Auto projelo hlavní ulicí, zabočilo do postranní uličky a zastavilo u
        prkenných vrat s brankou. Nad vraty se tyčila dřevěná špice ozdobená
        nahoře blýskavou skleněnou koulí, v níž se jako v zrcadle odrážel vzhůru
        nohama obraz celé ulice i s domy, ploty a autem, které právě přijelo.
        Řidič, který se jmenoval - už je načase to prozradit - Keksík, vylezl z auta,
        šel k vrátkům a stiskl tlačítko ukryté v plotě. Vrátka se tiše otevřela.
        “Pojďte dál!“ vyzval Keksík Šroubka s Vroubkem. „Seznámím vás s
        Nejtkem. Je to zajímavý člověk, uvidíte.“
        Tři přátelé vešli do dvora, zahnuli vlevo a kráčeli k domu. Vystoupili po
        nízkých kamenných schodech, Keksík našel na stěně další tlačítko a
        také je stiskl. Dveře se právě tak neslyšně otevřely a naši přátelé se octli
        v místnosti.
        Byla docela prázdná, bez nábytku, jen u stěny visela houpací síť. V síti
        ležel človíček v modré kombinéze, nohy křížem a ruce hluboko v

        59
        kapsách.

        60
        “Snad ještě nespíš, Nejtku?“ pozdravil se s ním Keksík. „Vždyť už je

        61
        dávno den.“

        62
        “Vůbec nespím, přemýšlím,“ odpověděl Nejtek a obrátil hlavu k

        63
        hostům.
        “Nu, seznamte se: to jsou věhlasní mistři Šroubek a Vroubek.
        Potřebují pájku.“
        “Buďte zdrávi! Posaďte se, prosím!“ odpověděl Nejtek.
        Šroubek s Vroubkem se rozpačitě rozhlédli, protože v celé místnosti
        neviděli nic, na co by se mohli posadit. Ale Nejtek natáhl ruku a stiskl
        tlačítko na stěně vedle houpací sítě. Okamžitě se z protější zdi vyklopila
        tři sklápěcí sedátka, sestrojená na způsob sklápěcích křesel v divadle.
        Šroubek a Vroubek si sedli.
        “Všimli jste si, že mám všechno zařízeno na tlačítka?“ zeptal se
        Nejtek. „Zmáčknu jedno tlačítko - otevřou se dveře, zmáčknu druhé -
        vyklopí se židle, a jestli chcete stůl - prosím...“
        Nejtek stiskl další tlačítko. Ze stěny se vyklopila deska stolu a div
        nedala po hlavě Šroubkovi, který seděl na židli.
        “Velice pohodlné, není-liž pravda?“ zeptal se Nejtek.
        “Neobyčejně!“ potvrdil Šroubek a rozhlédl se: dostal strach, aby mu
        náhodou ještě něco nespadlo na hlavu.
        “Technika na samé hranici fantastiky!“ řekl pyšně Nejtek.
        “Jediné nepohodlí, že se dá sedět jenom u zdi,“ řekl Keksík.
        “Však jsem taky právě přemýšlel, jak to udělat, aby se dalo židlemi
        hýbat,“ odvětil vynálezce.
        “Bylo by možná nejjednodušší udělat docela obyčejnou židli,“ podotkl
        Vroubek.
        “Výborný nápad! Musím vynalézt úplně jednoduchou obyčejnou židli!“
        zaradoval se Nejtek. „Všechno geniální je přece jednoduché! Ty jsi,
        kamaráde, zřejmě taky mechanik?“
        “Jsem,“ přisvědčil Vroubek. „My jsme oba mechanici.“
        “A potřebujete pájku?“
        Nejtek stiskl ještě jedno tlačítko, a k podivu diváků začala houpací síť
        pomaloučku klesat. Klesala, dokud se v ní Nejtek nenatáhl na zem.
        “Vylézáte-li z obyčejné houpací sítě, snadno se můžete zaplést nohou
        do provazů, upadnout a rozbít si nos,“ vysvětloval Nejtek a zdvihal se se
        země. „Avšak moje mechanizovaná síť, jak sami
        vidíte, naprosto odstranila toto nebezpečí. Klidně
        se spustíte na podlahu a pak vstanete. A právě
        tak, když chcete jít spát: lehnete si na zem,
        zmáčknete tlačítko, a houpací síť vás sama
        zdvihne do potřebné výšky.“
        Nejtek chodil po místnosti, mačkal všelijaká
        tlačítka - a už se vyklápěly další stoly, židle a
        poličky, otvírala se dvířka různých skříní a
        špižíren.

        64
        Nakonec stiskl ještě jedno tlačítko a propadl se někam podlahou.
        “Pojďte sem!“ ozvalo se za chviličku ze dvora.
        Přátelé vyšli na dvůr.
        “Tady mám garáž,“ prohlásil Nejtek a vedl Šroubka s Vroubkem k
        zděné kůlně s širokými železnými vraty. Zmáčkl tlačítko, a vrata pomalu
        vyjela vzhůru jako opona v divadle. Za vraty se objevil jakýsi podivný stroj
        s mnoha koly. „Tohle je můj osmikolový parní automobil s arašídovým
        chlazením,“ vysvětloval Nejtek. „Čtyři kola má dole, čtyři nahoře. Jezdí se
        zpravidla na spodních kolech. Horní kola jsou zde pro případ, že by se
        automobil převrátil... Všech osm kol je postaveno v úhlu, to jest šikmo,
        díky čemuž nemusí tento automobil jezdit jen jako ostatní auta, ale i na
        boku, a dokonce na hřbetě, to znamená úplně vzhůru nohama. Tím se
        naprosto odstraňuje možnost jakékoli nehody.“
        Nejtek vlezl do vozu a předvedl v něm jízdu ve všech čtyřech
        polohách, potom pokračoval ve svém výkladu:
        “Místo obyčejné nádrže je v autě kotel na ohřívání sodové vody. Pára,
        která vzniká ohříváním sodovky, zvětšuje tlak na píst, a proto se kola točí
        rychleji. Za kotlem je nádoba na výrobu arašídové zmrzliny, které je
        nezbytně třeba k chlazení válce. Zmrzlina zahřátím roztaje, proudí
        trubičkou do kotle a slouží k mazání motoru. Vůz má čtyři rychlosti: první,
        druhou, třetí a čtvrtou, jakož i rychlost zpáteční a boční. V zadní části
        auta je zařízení na praní prádla. Pračka funguje i za jízdy na kteroukoli
        rychlost. Když auto stojí, to jest při zastávkách, štípe vůz dříví, míchá
        hlínu, vyrábí cihly a rovněž i loupe brambory.“
        Když se naši přátelé jaksepatří vynadivili tomuto nevídanému vozidlu,
        šli do Nejtkovy dílny, přeplněné nejrozmanitějším harampádím. Válela se
        tu stará polámaná kola a velocipédové součástky, motocykly a spousta
        různých dřevěných káč a větrníků. Nejtek dlouho pobíhal po dílně a
        hledal pájku, ale pájka nikde.
        Přehrabal všechny své krámy, najednou se plácl dlaní do čela a
        povídá: „Jsem já to ale hlava děravá! Zapomněl jsem přece pájku u
        Mudry. Musíte si tam pro ni dojet.“
        “Maličkost, autem tam budem natotata,“ řekl Keksík.
        “A co je to zač, ten Mudra?“ zeptal se Šroubek, když se rozloučili s
        Nejtkem a vyšli za vrata.
        “Mudra je náš spisovatel,“ řekl Keksík.
        “Není možná!“ vykřikl Vroubek. „To by bylo něco, seznámit se s ním!
        Jaktěživ jsem ještě nemluvil s živým spisovatelem.“
        “Však se s ním za chvíli seznámíte. Taky je to svým způsobem
        zajímavá postava,“ odpověděl Keksík a nasedl do auta.



        65
        Kapitola devatenáctá
        NÁVŠTĚVOU U SPISOVATELE
        Mudra stál u otevřeného okna své pracovny a s
        rukama zkříženýma na prsou hleděl zamyšleně v
        dáli. Vlasy měl sčesány hladce dozadu a
        nachmuřené husté černé obočí, u kořene nosu
        srostlé, dodávalo jeho tváři hlubokomyslného
        výrazu. Ani se nepohnul, když do místnosti
        vstoupili naši tři přátelé. Keksík ho hlasitě
        pozdravil, představil mu Šroubka a Vroubka a vysvětlil mu, že si přišli pro
        pájku. Avšak Mudra nepřestal soustředěně hledět z okna, dočista jako by
        chtěl popadnout za pačesy nějakou neobyčejně chytrou a moudrou
        myšlenku, která mu vířila hlavou a ne a ne se dát chytit. Keksík rozpačitě
        pokrčil rameny a s úsměvem se díval na Šroubka a Vroubka: Tak vidíte,
        já vám to říkal!
        Konečně Mudra procitl ze sna, obrátil se k příchozím, a vážně
        protahuje slova, řekl měkkým, příjemným hlasem: „Ví-tej-te, ví-tej-te !
        Prosím za odpuštění, drazí přátelé. Toulal jsem se tak říkajíc duchem
        nepřítomen kdesi v jiných končinách... Mudra - „ představil se a podal
        Šroubkovi ruku. Šroubek mu stiskl dlaň měkkou jako hadérek a také se
        představil.
        “Mudra -“ opakoval Mudra sametovým hlasem a plavným, širokým
        pohybem podal ruku Vroubkovi.
        “Vroubek,“ odpověděl Vroubek a také mu stiskl hadérek.
        “Mudra -“ pronesl Mudra potřetí a podal ruku Keksíkovi.
        “Ale my se už přece známe!“ řekl mu Keksík.
        “Ach, vždyť to je Keksík!“ zvolal Mudra a zatvářil se nadmíru
        překvapeně. „Ví-tej-te! Ví-tej-te! A posaďte se, prosím, předrazí přátelé.“
        Všichni usedli.
        “Tak vy jste se již seznámili s Nejtkem?“ zeptal se Mudra a svou
        otázkou prozradil, že i když se duchem nepřítomen toulal kdesi v jiných
        končinách, přece jen slyšel, co mu Keksík povídal. „Dozajista vám
        ukazoval své sklápěcí stoly a židle, není-liž pravda, checheche?“
        Šroubek přikývl, Mudrovi se na tváři objevil posměšný výraz. Pohladil
        si rukama kolena a pravil:
        “Cheche! Tihle vynálezci - jací to jsou vesměs podivíni! Nu, řekněte,
        prosím, k čemu všechny ty sklápěcí stoly, otvírací skříňky, pohyblivé sítě?
        Mně například jest neskonale příjemnější posedět na obyčejné pohodlné
        židli, která pod vámi neskáče, sotvaže vstanete, nebo spát v posteli, jež
        pode mnou nejezdí nahoru a dolů. K čemu to, řekněte, prosím? Kdo mne
        přinutí spát v také posteli? Když tak říkajíc nechci? Nebažím?“
        “Vždyť vás taky nikdo nenutí,“ řekl Keksík. „Nejtek je vynálezce a

        66
        snaží se zdokonalit všechno, co mu přijde do ruky. Vždycky se to
        nepovede, ale má už hodně užitečných vynálezů. Je to znamenitý
        odborník.“
        “Však také nepravím, že špatný,“ vpadl mu do řeči Mudra. „On,
        chcete-li vědět, jest velice výtečný odborník. Ano, ano, nutno doznat - vyni-ka-jí-cí odborník! Sestrojil mi
        příkladně výborný samozvukopis.“
        “Co to je?“ zeptal se Šroubek.
        “Mluvící přístroj. Nuž pohleďte, prosím!“
        Mudra odvedl hosty ke stolu, kde ležel nevelký přístroj.
        “Tato skříňka či kuférek - nazvěte to, jak je vám libo - má po straně
        nevelký otvor. Stačí před tímto otvorem pronést nemnoho slov, pak
        stisknout tlačítko - a samozvukopis je přesně zopakuje. Prosím, zkuste
        to!“
        Šroubek se naklonil k otvoru přístroje a řekl: „Šroubek, Šroubek.
        Vroubek, Vroubek.“
        “A Keksík,“ dodal Keksík, skloněný k přístroji.
        Mudra stiskl tlačítko, a samozvukopis k všeobecnému údivu zašišlal
        huhňavým hlasem: „Švoubek, Švoubek. Vvoubek, Vvoubek. A Keksík.“
        “A k čemu vlastně potřebujete tenhle mluvící stroj?“ zeptal se
        Vroubek.
        “Jaká to otázka?!“ zvolal Mudra. „Bez takového přístroje je přece
        spisovatel jako bez rukou. Mohu postavit samozvukopis v kterémkoli
        obydlí a on mi zapíše, o čem se tam rozpráví. Stačí, abych pak vše opsal -
        a hned mám povídku, či dokonce román.“
        “To je ale panečku jednoduché!“ vykřikl Vroubek. „A já někde četl, že
        spisovatel musí všelijak přemýšlet a vymýšlet...“
        “Ech, jaképak vymýšlení!“ přerušil ho netrpělivě Mudra. „To se píše
        pouze v knihách, že je třeba vymýšlet. Ale jen to zkuste něco si vymyslit,
        když už je všechno dávno vymyšleno! Vezměte
        cokoli - vše tu již bylo. Ale zde béřete tak říkajíc
        přímo ze žhavé skutečnosti - a to se vždycky něco
        najde, co dosud žádný spisovatel nevymyslel.“
        “Jenže každému asi není vhod, aby mu stál v
        pokoji samozvukopis,“ namítl Šroubek.
        “Jdu na to zchytra,“ odpověděl Mudra. „Přijdu
        někam na návštěvu se samozvukopisem, který se, jak jste se přesvědčili,
        podobá kuférku. Když potom odcházím, zapomenu ten kufřík pod stolem
        nebo pod židlí a mám pak potěšení naslouchat, o čem si v mé
        nepřítomnosti povídali.“
        “A o čempak si tak nejvíc povídají? To musí být hrozně zajímavé,“
        zeptal se Vroubek.
        “Neobyčejně zajímavé,“ potvrdil Mudra. „Sám jsem to nečekal.

        67
        Ukázalo se, že nehovoří vůbec o ničem, ale jen se bez všeliké příčiny
        chechtají, kokrhají jako kohouti, hafají po způsobu psů, chrochtají a
        mňoukají.“
        “To je divné!“ zvolal Šroubek.
        “Také si říkám!“ přisvědčil Mudra. „Dokud sedím s nimi, rozmlouvají
        všichni zcela rozumně a vážně, leč sotva odejdu, začne hotový blázinec.
        Poslechněte si včerejší zápis. Byl jsem u jedněch známých a při odchodu
        jsem nechal samozvukopis pod stolem.“
        Mudra otočil jakýmsi kotoučem pod víkem kufříku a zmáčkl tlačítko.
        Bylo slyšet šeptání, ozval se úder, jako by zaklaply dveře. Chvilku bylo
        ticho, pak se najednou rozlehl hromadný smích. Někdo řekl: „Pod
        stolem.“
        Bylo slyšet rámus. A znovu smích. Kdosi zakokrhal, někdo zamňoukal
        a zaštěkal. Potom kdosi zabečel jako ovce. Někdo řekl:
        “Pusťte mě, já zahýkám jako osel!“ A začal křičet: „I-á! i-á!“ A teď zas
        jako hříbě: „Ihahahá!“ A zase se ozval smích.
        “Nu vidíte... chci říci: slyšíte?“ rozhodil Mudra rukama.
        “Ba, z tohohle se toho do románu zrovna moc nehodí,“ poznamenal
        moudře Šroubek.
        “Prozradím vám tajemství,“ řekl Keksík Mudrovi. „Ve městě už totiž
        všichni vědí o tom vašem samozvukopisu, a sotva odejdete, začnou
        naschvál křičet do aparátu všelijaké nesmysly.“
        “Ale proč?“
        “To máte tak: vy jste chtěl vyzrát na ně, a oni zatím přechytračili vás.
        Chtěl jste slyšet, co si povídají, když jste pryč, a oni na to přišli a naschvál
        jen piští a chrochtají, aby se vám vysmáli.“
        Mudra se zamračil: „Takhle tedy! Nu nevadí, však já na ně vyzraji.
        Budu jim dávat samozvukopis pod okna. Však ona se tahle mašinka
        ještě vyplatí. Leč pohleďte tuto: co myslíte, že to je?“
        Mudra ukázal návštěvníkům jakýsi nemotorný aparát, podobný trochu
        přepodivně složenému stanu a trochu deštníku obrovských rozměrů.
        “Že by slunečník?“ hádal Vroubek.
        “Ne, nikoli slunečník, ale skládací přenosný psací stůl s křeslem,“
        odpověděl Mudra. „Potřebujete, uveďmež příklad, popis lesa. I jdete do
        lesa, rozložíte si stůl, pohodlně se posadíte a popíšete vše, co vůkol
        spatříte. Zkuste to, posaďte se!“ vybídl Vroubka.
        Mudra stiskl tlačítko na držadle zdánlivého deštníku, deštník se
        okamžitě otevřel a změnil se v nevelký stolek s křesílkem. Vroubek si
        sedl za stůl, musel však přitom nejnepřirozenějším způsobem zkroutit
        nohy.
        “Okusíte pohodlí,“ hovořil mezitím Mudra, „a rázem pocítíte nutkání
        psát. Uznejte, že je to nesrovnatelně pohodlnější než psát vsedě na trávě

        68
        či holé zemi.“
        Vroubek neokusil ani pohodlí, ani nepocítil nutkání psát. Naopak
        pocítil, že ho začínají strašně brnět nohy. Rozhodl se proto převést
        rozhovor co nejrychleji jinam.
        Vylezl ze stolu a zeptal se: „A řekněte mi, prosím, jakou jste už napsal
        knihu?“
        “Nenapsal jsem dosud žádnou,“ přiznal se Mudra. „Být spisovatelem
        není maličkost. Než jsem se jím stal, musel jsem si, jak vidíte, ledacos
        zaopatřit - a to není nikterak jednoduché. Nejprve jsem musil čekat, až
        bude hotov přenosný psací stůl. Protáhlo se to na dlouhá léta. Potom
        jsem čekal, až mi udělají samozvukopis. Víte, jak rádi si řemeslníci dávají
        načas a jak zdržují práci. A Nejtek tím zejména vyniká. Představte si, že
        dva a půl roku jenom přemýšlel, jak ten přístroj sestrojit. A je mu docela
        lhostejno, mohu-li čekat či ne. Nechápe, že musím tvořit! Samozvukopis
        je arciť složitý přístroj, ale proč dělat už i tak dost složitou věc ještě
        složitější?“
        “A copak on to dělal?“ zeptal se Šroubek se zájmem.
        “Ovšem, jak by ne! Nezačal sestrojovat jen obyčejný samozvukopis,
        ale jakýsi samozvukopis kombinovaný s vysavačem prachu. Řekněte,
        prosím, k čemu jest mi vysavač? A tak zbytečně uběhlo dalšího půl
        druhého roku. Nu, to nic!“ mávl rukou Mudra. „Nyní už vše mám a chybí
        jen pár maličkostí.“
        “Nebylo by marné vymyslit takovou mašinku, která by mohla za
        spisovatele i přemýšlet,“ řekl Vroubek.
        “Máte pravdu,“ souhlasil Mudra. Naši přátelé spatřili, že se slunce za
        oknem už sklání k západu, a začali se loučit. Vzali si pájku a vyšli na ulici.
        Šroubek povídá: „Nejvyšší čas vydat se zpátky. Bojím se, aby nás na
        cestě nezastihla noc.“
        “To nic, kamaráde, dovezu vás autem, budeme tam v cuku letu. Ale
        nevadilo by nejdřív něco k snědku,“ prohlásil Keksík a odvezl Šroubka s
        Vroubkem k sobě na večeři.


        Kapitola dvacátá
        TUBIČKA PRACUJE
        Zatímco Šroubek s Vroubkem putovali po
        Dračíně a sháněli pájku, zběhly se v Zelení důležité
        události. Den začal tím, že Tubička namaloval
        podobiznu Sněžinky. Strávil nad tím skoro dvě
        hodiny, ale zato byl obraz jako živý. Podoba byla
        překvapující. Někteří sice tvrdili, že Sněžinka je na
        obraze dokonce hezčí než ve skutečnosti, ale

        69
        nebylo to pravda. Sněžinka přece ani trošku nechtěla, aby ji malíř
        přikrášlil. A dokázal-li Tubička zdůraznit v podobizně půvab jejích rysů a
        zobrazit je ještě přesvědčivěji a výrazněji, je to koneckonců právě to, co
        požadujeme od opravdového umění, jakým malířství dozajista je.
        Podobizna visela na stěně v dolním pokoji, aby se všichni zájemci mohli
        podívat. A jen co je pravda, nebylo jich málo. Každá malenka, sotvaže
        spatřila obraz, okamžitě chtěla, aby Tubička vymaloval i ji. Ale Sněžinka
        do horního pokoje nikoho nepustila, protože tam Tubička maloval zrovna
        Modroočku a diváci by mu mohli překážet. Neználek, který se nahoře jen
        tak nečinně potloukal a radil Tubičkovi všelijaké nesmysly, jen aby
        dokázal, že se v malířství jaksepatří vyzná, zaslechl zdola nějaký hluk.
        “Co je to tady za rámus? Co to je?“ rozkřikl se a seběhl se schodů.
        „Hybaj, koukejte zmizet!“
        Když ubohé malenky uslyšely takovou hrubost, ani se neurazily - tolik
        se chtěly dostat k malíři. Obklopily naopak Neználka, začaly mu říkat
        „drahý Neználečku“ a prosit ho, aby je nevyháněl.
        “Tak šup, postavte se do řady!“ křičel Neználek, strkal do malenek a
        tlačil je ke stěně. „Do řady, povídám, nebo vás všechny vyženu!“
        “To je ale hanba, jaký vy jste hrubián, Neználku!“ vykřikla Sněžinka.
        „Copak se to smí? Až se za vás stydím.“
        “To se nedá nic dělat!“ odsekl jí Neználek. Vtom vletěla do místnosti
        další malenka, využila všeobecného zmatku a proklouzla přímo ke
        schodišti do prvního patra. Jak to Neználek zahlédl, vrhl se za ni a užuž ji
        chtěl chytit za ruku, ale malenka se zastavila, domýšlivě se na něho
        podívala a odhodlaně mu zašermovala prstem před nosem:
        “No, no, jen ne tak zhurta! Já do řady nemusím, já jsem básnířka!“
        Když Neználek uviděl takový nečekaný odpor, údivem až pusu otevřel.
        Básnířka využila jeho rozpaků, obrátila se k němu zády a docela
        pomaloučku kráčela ke schodům.
        “Co-co to povídala? Cože je?“ zeptal se Neználek a rozpačitě ukazoval
        prstem ke schodišti.
        “Básnířka. Píše básně,“ vysvětlovaly mu malenky.
        “Jo tááák,“ protáhl Neználek. „Hm, to je toho! U nás je taky básník,
        můj bývalý žák. Jednou jsem ho naučil psát básně a teď to už umí sám.“
        “Ach, to je zajímavé! Tak vy jste byl také básníkem?“
        “Byl.“
        “Jaký vy jste nadaný! Malířem jste byl, básníkem...“
        “A hudebníkem,“ vážně dodal Neználek. „Zarecitujte nám nějaké své
        básně!“
        “Až pak, víte, za chvíli,“ vymlouval se Neználek a zatvářil se, jako by
        měl hrozně naspěch.
        “A jak se jmenuje ten váš básník?“ „Květík.“

        70
        “Och, to je zajímavé!“ zatleskaly malenky ručkama. „Váš básník se
        jmenuje Květík a naše básnířka Sedmikvítka. Podobné, že?“
        “Kapánek jo,“ přisvědčil Neználek.
        “Líbí se vám to jméno?“
        “Není špatné.“
        “A jaké vám skládá verše!“ rozplývaly se malenky dál. „Ach, jaké
        překrásné verše! Jen jděte nahoru, určitě tam bude přednášet své
        básně. Moc by nás zajímalo, jak se vám budou
        líbit.“
        “Proč ne, půjdu,“ souhlasil Neználek.
        Když přišel nahoru, Tubička právě dokončoval
        Modrooččinu podobiznu. A Sedmikvítka seděla na
        pohovce vedle Strunky a bavila se s ním nadšeně o
        hudbě. Neználek si založil ruce za záda, procházel
        se po pokoji a občas loupl okem po básnířce.
        “Co se tady pořád procházíte sem a tam jako kyvadlo?“ řekla mu
        Sedmikvítka. „Sedněte si laskavě. Až se mi z vás dělají mžitky před
        očima.“
        “Vy si tady moc neporoučejte!“ odsekl jí hrubě Neználek. „Nebo tuhle
        Tubičkovi zakážu, aby vás maloval!“
        “Jak to? - Doopravdy vám to může zakázat?“ obrátila se Sedmikvítka
        na Tubičku.
        “Může. Všechno může,“ odpověděl Tubička, který horlivě pracoval
        štětečkem a ani neslyšel, co vlastně Neználek povídal.
        “To se ví, že mohu,“ potvrdil Neználek. „Všichni mě musí poslouchat,
        protože já jsem jejich náčelník.“
        Sotva Sedmikvítka uslyšela, jakou má Neználek mezi malíčky moc,
        rozhodla se, že si ho udobří: „A povězte mi, prosím, to vy jste vymyslil ten
        balón?“
        “Kdopak jiný!“
        “Napíšu o vás někdy báseň.“
        “Pěkně děkuju!“ broukl Neználek.
        “Jen neříkejte!“ řekla zpěvavě Sedmikvítka. „Ještě ani nevíte, jaké
        básně píšu. Chcete, přednesu vám nějakou?“
        “Tak dobrá, předneste,“ milostivě souhlasil Neználek.
        “Přednesu vám svou novou báseň o komárovi. Poslouchejte:
        Chytila jsem komára,
        cara, cara, carára!
        Komárečka ráda mám,
        carárečka, cáraram!
        Ale smutek skličuje
        mého komárečka.

        71
        Ať! Najdu si jiného -
        třeba mravenečka.
        Smutný je i mraveneček,
        stýská se mu, nechce jíst...
        Trošku s nimi poskotačím,
        pak jim z knížky budu číst.“
        “Výborně! Výborně!“ zvolal Tubička, a dokonce zatleskal.
        “Moc krásné verše,“ pochvaloval Strunka. „A nejen o komárovi, ale i o
        tom, že se mají číst knížky. Velice užitečné verše.“
        “Tak poslouchejte dál,“ řekla básnířka a přednesla další báseň, ne už
        o komárovi, ale o vážce, a nekončila tím, že se mají číst knížky, ale že se
        mají zašívat roztrhané šaty. Pak přišla báseň o mouše, která končila, že
        se mají mýt ruce. Nakonec přednesla báseň o tom, že se má doma
        zametat. Zatím už Tubička dokončil obraz, všichni se sběhli kolem a
        začali nadšeně pochvalovat:
        “Kouzelné! Skvostné! Čarovné!“
        “Drahoušku, nemohl byste mě namalovat také v
        modrých šatech?“ obrátila se na Tubičku
        Sedmikvítka.
        “Jakpak v modrých, když máte zelené?“ zeptal
        se Tubička nechápavě.
        “Ale no tak, miláčku, vám je to přece jedno. Šaty
        jsou sice zelené, ale namalujte mi modré. Byla bych si je taky vzala,
        kdybych byla věděla, že to Modroočce bude v modrém takhle slušet.“
        “Tak dobrá,“ souhlasil nakonec Tubička.
        “A oči mně, prosím pěkně, udělejte taky modré.“
        “Vy přece máte hnědé,“ namítl Tubička.
        “Ale no tak, miláčku, co vám to udělá! Když můžete udělat ze zelených
        šatů modré, proč byste nemohl namalovat místo hnědých očí modré?“
        “To je něco jiného,“ odpověděl Tubička.
        “Modré šaty si můžete obléknout, kdy se vám zlíbí, ale modré oči si
        nenasadíte, ať děláte co děláte.“
        “Ach tak! Tak to mi tedy laskavě udělejte hnědé. Ale namalujte je
        větší!“
        “Máte je už takhle velké ažaž.“
        “Aspoň o trošínek! Chtěla bych je mít ještě větší. A řasy taky delší!“
        “No dobře.“
        “A vlasy mi namalujte zlaté! Mám přece skoro zlaté vlasy!“ žadonila
        úpěnlivě Sedmikvítka.
        “Proč ne,“ vzdal se Tubička. A začal básnířku malovat. Ale
        Sedmikvítka pořád a pořád vyskakovala, běhala k obrazu a volala: „Oči

        72
        drobátko větší! Ještě, ještě! A řasy delší! A ústa trošinku menší... Ještě,
        ještě!“
        Dopadlo to tak, že oči byly na obrazu obrovské až k nevíře, ústa jako
        špendlíková hlavička, vlasy dočista jako z ryzího zlata. A vůbec byl celý
        portrét na hony daleko od skutečnosti. Ale Sedmikvítce se tuze líbil a
        prohlásila, že lepší podobiznu by si už ani nemohla přát.


        Kapitola dvacátá první
        NÁVRAT ŠROUBKA A VROUBKA
        Sedmikvítka vzala opatrně svoji podobiznu a
        sešla dolů. Okamžitě ji obklopily ostatní malenky
        a všechny svorně prohlásily, že co do krásy je její
        portrét neskonale lepší než portrét Modroočky i
        Sněžinky, ovšem s podobou že je to kapánek
        horší.
        “Já se vám divím,“ řekla jim Sedmikvítka, „co
        je pro vás hlavní: krása, nebo podoba?“
        “Toť se ví, že krása!“ povídají všechny.
        Vtom vběhla do místnosti udýchaná Jiřička s Čičinkou.
        “Achich, takové neštěstí!“ volaly. „Jsme z toho dočista bez sebe!“
        “Co se stalo?“ polekaly se malenky.
        “Šly jsme dneska do nemocnice...“ začala Jiřička.
        “...abychom si odvedly k nám na byt malíčky, které měly propustit...“
        vpadla jí do řeči Čičinka.
        “...ale Medunka nám řekla, že už malíčky propustily...“ přerušila ji
        Jiřička.
        “...a tak jsme začaly prosit, aby nám daly jiné,“ skočila jí znovu do řeči
        Čičinka a drmolila jako o závod, jen aby ji Jiřička nepřerušila. „Tak nám
        Medunka dala Jaktíka a Čiperku. Vedly jsme je po ulici, ale oni nám
        utekli a vylezli na strom.“
        “Mají strach, že je budeme vychovávat, rozumíte?“ dodala rychle
        Jiřička a zasmála se.
        “To by se nám tak zrovna chtělo!“ ušklíbla se pohrdavě Čičinka.
        “A kde jsou teď?“ zeptala se Modroočka.
        “Zůstali na stromě,“ řekla Jiřička. „Ještě aby nám tak otrhali jablka!“
        “Víte co, půjdeme se podívat!“ navrhla
        Sněžinka.
        Jaktík s Čiperkou seděli na větvičce jabloně a
        opravdu se pokoušeli utrhnout jablko. Kroutili je
        a chtěli ukroutit stopku. Vtom zahlédli na cestě
        houf malenek. Zastavily se opodál a zvědavě se

        73
        na ně dívaly. Když Jaktík s Čiperkou viděli, že je malenky pozorují, začali

        74
        kroutit jablko ještě horlivěji. Jaktík dokonce ohryzával stopku zuby.
        “Júúúú, ještě neutrhli ani jedno jablko!“ ozvalo se zdola.
        Jaktík s Čiperkou se podívali dolů a uviděli, jak se na ně posměšně
        dívá modrooká malenka.
        “Jen buď zticha, ty modrooká!“ zabručel Jaktík. „Myslíš, že to jde jen
        tak?“
        “A co když vám dáme pilu, půjde to líp?“
        “To bych řek! Sem s ní!“ odpověděl Čiperka. Modroočka doběhla do
        sousedního domu a přinesla Čiperkovi pilu. Za chviličku byla stopka
        vejpůl a jablko spadlo na zem.
        “Hej, malenky, pojďte sklízet jablka!“ volala Modroočka. „Malíčci se
        rozhodli, že nám pomohou!“
        Několik malenek se rozběhlo k jablku, které leželo na zemi, a strkaly
        je před sebou do nejbližšího dvorku.
        V Zelení byl totiž pod každým domem sklípek na ovoce a na zeleninu.
        Když malenky přivalily jablko až k domu, otevřely vrata a vkutálely do
        nich jablko. Za vraty byl prkenný můstek, po kterém se jablko skutálelo
        rovnou do sklepa. Sotva s tím byly hotovy, běžely zpátky a jiné malenky
        už proti nim kutálely další jablko. Práce šla plnou parou.
        Přiběhla Libelka, sehnala někde druhou pilku, oblékla si místo šatů
        tepláky, které si brávala na volejbal, a hned taky na strom.
        Když Jaktík viděl, že má pilu, povídá: „Ty, slyšíš, dej sem tu pilku!
        Stejně to neumíš!“
        “A dovedeš to jenom ty, co?“ odsekla mu dopáleně Libelka. Sedla si
        na haluzku, zaťala zuby a pustila se do stopky jablka. Jaktík se na ni
        závistivě díval a konečně navrhl:
        “Víš co, budem pracovat spolu. Nejdřív řež ty a já budu odpočívat, a
        pak zas budu řezat já a ty si odpočineš.“
        “Dobrá,“ souhlasila Libelka.
        Vtom přiběhly malenky z domu, kde byla garáž, a hned se roznesla
        zpráva o zmizení Šroubka a Vroubka. Malenky vyprávěly, že Šroubek s
        Vroubkem odešli časně ráno do Dračína a ještě se nevrátili.
        “Tak vidíte,“ zabrebentila Jiřička, „já vám to říkala! Za chvíli nám
        utečou do Dračína všichni. V našem městě se jim nelíbí.“
        “Jen ať si běží,“ řekla Modroočka. „Přes moc tady nikoho držet
        nebudem.“
        Hovory o vychytralém kousku Šroubka a Vroubka vystačily až do
        večera. Jiřička s Čičinkou byly zřejmě docela rády, že malíčci zmizeli, a
        zlomyslně se ušklíbaly. Když už byla jakákoli
        naděje na návrat Šroubka a Vroubka tatam,
        objevil se na konci ulice automobil. Se syčením a
        s rachotem projel ulicí. Malenky nechaly práce a

        75
        hnaly se za ním.
        Čičinka s Jiřičkou běžely první a volaly: „Šroubek s Vroubkem se
        vrátili! Šroubek s Vroubkem se vrátili!“ Ale potom se zastavily a řekly:
        „Ticho! Jaképak běhání za autem! Ještě dáme malíčkům špatný příklad!“
        Když došly ke garáži, uviděly, že kromě Šroubka a Vroubka přijel i
        Keksík.
        “A kdopak je tohle?“ řekla rozhořčeně Čičinka. „Snad to není
        dračínský Keksík! Pročpak jste přijel, Keksíku? My vás přece nezvaly!“
        “Podívejme!“ povídá Keksík. „Já se vás tak zrovna prosím o vaše
        pozvání!“
        “Jaképak podívejme!“ řekla Jiřička. „My k vám taky nechodíme - tak
        nechoďte ani vy k nám!“
        “A jen si choďte!“ řekl Keksík. „Co z toho! My vás nevyháníme.“
        “Jak to, že nevyháníte? Pozvali jste nás na vánoční stromek, a pak
        jste se do nás pustili sněhovými koulemi.“
        “No a co na tom? Chtěli jsme se s vámi trošku pokoulovat. Měly jste
        nám to oplatit!“
        “Ale vy jste si měli uvědomit, že malenky nerady berou do rukou sníh.“
        “Inu, drobátko jsme se spletli,“ pokrčil Keksík rameny. „Nemohli jsme
        vědět, že se hnedka dáte do breku a nadobro se urazíte.“
        “To vy jste se urazili! Proč jste k nám poslali Cvočka? Jestlipak vůbec
        víte, co tady všechno natropil?“
        “Za Cvočka my nemůžeme,“ odpověděl Keksík. „Ten vyvádí i u nás.
        Moříme se s ním, ale ne a ne dokázat, aby se polepšil. My ho k vám
        neposlali. Pracoval tady u vás na vlastní pěst.“
        “Pracoval!“ ušklíbla se Čičinka. „On tomu říká práce! Kdepak, my už s
        vámi nechceme nic mít. My už vás nepotřebujem. My teď máme svoje
        malíčky.“
        “I co, já s vámi nechci taky nic mít. Co je mi po vás! Jednoduše jsem
        přivezl Šroubka s Vroubkem a teď si sednu do auta a pojedu zpátky!“
        Keksík se rozzlobil a kousek poodešel. Ale neodjel. Když uviděl, že
        Šroubek s Vroubkem začali spravovat automobil, přišel jim pomáhat. To
        už je taková družná vlastnost každého šoféra. Jak šofér vidí, že někdo
        spravuje vůz, určitě přijde a taky se hned začne v něčem vrtat, utahovat
        nějaký ten šroub nebo matku anebo jednoduše jen tak radit. Všichni tři
        se dřeli až dlouho do noci, ale spravit auto se jim stejně nepodařilo.
        Potřebovalo příliš velkou opravu.



        <h2 id="22"> Kapitola dvacátá druhá<br>
            ZÁZRAKY NA ČTYŘECH KOLECH
        </h2>

        <p>
            Druhého dne ráno přišla Modroočka do nemocnice a vyprávěla Medunce, že se propuštění malíčci po ulicích
            neperou, naopak že
            se chovají slušně, a dokonce malenkám
            pomáhají sklízet jablka.
        </p>
        <p>
            Medunka povídá: „To je dobře, že jste
            malíčkům našly šikovné zaměstnání. Moc vás
            prosím, vezměte do práce i Taktíka a Civínka, které propustíme dnes.“
            “A nemohly byste propustit ještě někoho?“ poprosila Modroočka.
            „Věčná škoda držet malíčky zavřené, když pro ně máme takovou
            zajímavou práci.“
            “Ale včera jsem přece propustila navíc Jaktíka a Čiperku,“ odpověděla
            Medunka. „To vám nestačí?“
            “Nestačí.“
            “Nu co, tak můžeme pustit Mlčouna. To je náramně tichý malíček a
            nikdy mě neobtěžoval zbytečnými prosbami.“
            “A koho ještě?“
            Medunka si nasadila brýle a začala prohlížet seznam: „Mohly bychom
            propustit i Buchtíka a Sirupčíka. Ti jsou také hodní. Ačkoli, abych se vám
            po pravdě přiznala, Buchtík by si to zrovna moc nezasloužil - za to, že jí
            tuze moc sladkého. Pořád se mi ho ještě nepodařilo odnaučit tomu
            hloupému zlozvyku. Ale kdyby jen jedl! Jenže on si cpe sladkosti po
            kapsách, a dokonce je schovává i pod polštář. Nu, nevadí, třeba ho na
            čerstvém vzduchu ty jeho chutě přejdou. A Sirupčíkovi, tomu by také
            neškodilo, kdyby tu zůstal - za trest, že pije takovou strašnou spoustu
            limonády. Ale přece jen je propustíme, už za to, že ke mně byli tak pěkně
            zdvořilí.“ A Medunka se znovu zahloubala do seznamu „Propustit Kulku,
            na to je ještě brzo,“ řekla, „ještě se mu nezahojila noha. Kulka je náš
            opravdický nemocný.“
            “A co Bručoun?“ zeptala se Modroočka.
            “Ne, ne!“ vykřikla Medunka. „Tenhle Bručoun, to vám je hrozně
            nepříjemná osoba! Věčně jen bručí, věčně mu něco není vhod. Víte, všem
            nám tu jde na nervy, ale jen ať si tady pobude - za to, že je takový
            neruda. I když bych se ho, upřímně řečeno, s radostí zbavila - zrovna jako
            toho protivného Pilulkina. Bůhvíproč si myslí, že je taky lékař, a pořád mi
            chce dokazovat, že prý používám nesprávné léčby.“
            “Tak je propusťte oba - a budete mít pokoj,“ navrhla Modroočka.
            “Co vás to napadá, ani za nic! Jestlipak víte, drahoušku, co mi
            nedávno řekl ten ohavný Pilulkin? Povídal, že já prý nemocné neléčím,
            ale že spíš nadělám nemocné i ze zdravých. Taková hrubost! Ba ne, toho
            já si tady nechám přesně tak dlouho, jak má být. Dřív se odtud
            nedostane. A Bručoun jakbysmet.“
            A tak Modroočka dokázala, že kromě Taktíka a Civínka propustili z
            nemocnice i Mlčouna, Buchtíka a Sirupčíka. V nemocnici tedy zůstali jen
            Kulka, Bručoun a Pilulkin. Kulka snášel tu nespravedlivost mlčky, protože
            ho noha přece jen ještě bolela, ale Bručoun s Pilulkinem si ze vzteku div
            vlasy nervali a prohlásili, že jestli je do večera nepustí, jednoduše utečou.
            Šroubek, Vroubek a Keksík se toho dne probudili ještě před svítáním
            a znovu se pustili do správky auta. Slunce už bylo
            hezky vysoko, když konečně auto zafrkalo a motor
            začal pracovat. Naši tři přátelé se rozhodli, že
            provedou zkušební jízdu. Objeli kolem domu, zvířili
            mračno prachu, vyjeli za vrata a hnali se po ulici.
            Brzo spatřili malenky, které sklízely ovoce. Na
            jabloni seděl Čiperka, Civínek a Jaktík s Taktíkem,
            na vedlejší hrušni pracovali Strunka, Mlčoun a Libelka a ze všech stran
            kutálely malenky jablka. Neználek běhal mezi pracovníky a jako u
            vytržení vydával rozkazy:
            “Pět lidí tam, pět lidí sem! Popadněte tuhleto jablko - a pryč s ním!
            Zpátky! Hrom aby do vás! Tady teď spadne hruška! A vy tam nahoře,
            dávejte pozor! Rrrrozejděte se - nebo za sebe
            neručím!“
            Všechno se mohlo docela dobře obejít bez
            rámusu, ale Neználkovi se zdálo, že kdyby přestal
            křičet, celá práce by zůstala stát. Sirupčík a
            Buchtík také pracovali. Kutáleli hrušku. Jenže
            hruška se ne a ne kutálet tam, kam měla, ale
            koulela se zrovna jinam. Je totiž známo, že
            hruška má úplně jinačí tvar než jablko. Koulíme-li
            hrušku, kutálí se na jednom místě pořád kolem
            dokola. K tomu byla ta hruška ještě velice měkká,
            namáčkla se, už když spadla se stromu, a při
            koulení ji Sirupčík s Buchtíkem rozmačkali
            nadobro. A tak byli od hlavy k patě umazaní
            sladkou šťávou a v jednom kuse si olizovali prsty.
            “Co se tam vrtíte s tou hruškou pořád na jednom místě? Vidíte je,
            celou ji rozmačkali!“ křičel na ně Neználek. „Nebo z ní chcete mačkat
            sirup? Já vám dám sirup!“
            Šroubek s Vroubkem zastavili auto a dívali se na ten obrázek.
            “Hej, Neználku!“ zavolal Šroubek. „Pročpak u vás nepracují stroje?“
            “Dejte pokoj!“ odbyl je Neználek. „Pro samá jablka se už nemůžeme
            ani hnout, a vy ještě nějaké stroje! Kdepak bych je vzal?“
            “Jeden už přece máme,“ řekl Keksík.
            “To myslíte auto?“
            “Samozřejmě! Budem vozit jablka a hrušky autem!“
            “Správně!“ křikl Neználek. „To je nápad! Šup - zajeďte pod strom,
            shodíme jablko přímo do vozu.“
            “Tak počkej, to ne!“ ozval se Šroubek. „Když shodíš jablko se stromu
            rovnou do auta, rozbiješ jablko a auto taky.“
            “Cože? A to máme podle tebe sundávat jablka se stromů ručně?“
            “Proč ručně? Budeme je spouštět na provaze.“
            “Správně!“ křičel už Neználek. „Hybaj, malenky, přineste provaz!“
            Malenky rychle přinesly provaz. Neználek ho vzal a začal si ho
            přendávat z ruky do ruky. Nevěděl, co s ním, a nechápavě se na něj díval.
            Potom se zatvářil, jako by na to přišel, podal provaz Šroubkovi a řekl:
            “Tak tu máš, dělej!“ Šroubek přehodil provaz přes větev jabloně a
            přikázal Čiperkovi, aby uvázal horní konec ke stopce jablka. Druhý konec
            dal držet několika malenkám.
            “A teď řež!“ křikl na Čiperku.
            Za pár minut stopku přeřízli a jablko viselo jenom na provaze.
            Šroubek nařídil Keksíkovi zajet autem pod strom, malenky začaly
            pomaloučku povolovat provaz a jablíčko kleslo rovnou do vozu. Pak
            provaz odvázali a odvezli jablko k domu.
            “Teď přivezem ještě druhé auto,“ řekl Keksík. Nasedli do automobilu
            a ujížděli ke garáži, kde zůstal Keksíkův stroj. Za chviličku byli zpátky s
            dvěma auty. V jednom vozili jablka a v druhém hrušky.
            “Vidíte ty zázraky na čtyřech kolech?“ vychloubal se Neználek. „To se
            ví, o něčem takovém se vám malenkám ani ve snu nezdálo!“
        </p>


        <h2 id="23"> Kapitola dvacátá třetí <br>
            ÚTĚK
        </h2>



       <p>
        Stroje jim velice ulehčily námahu a práce šla
        pěkně od ruky. Obě auta se míhala sem a tam a
        rozvážela ovoce do sklepů. Jablka a hrušky se
        vozily po jednom kuse, švestky hned po pěti
        najednou. Díky strojům nemuselo mnoho malenek
        vůbec pracovat. Ale malenky, místo aby seděly s
        rukama v klíně, postavily na ulici dva stánky. Do
        jednoho stánku přinesly sodovku se sirupem a do druhého nanosily
        vdolečky, všelijaké placičky, preclíky a bonbóny. Teď se mohl každý, když
        měl chvilku čas, pořádně napít nebo se posilnit. Buchtík okamžitě oblehl
        stánek s vdolečky a bonbóny, Sirupčík se vrhl na limonádu. Ani jednoho,
        ani druhého nemohli od stánku odtrhnout.
        Vtom se stala nečekaná příhoda. Z dálky se ozval čísi pronikavý křik a
        všichni spatřili, jak na konci ulice běží doktor Pilulkin. Za ním se hnaly

        všechny ošetřovatelky z nemocnice s Medunkou v čele. Pilulkin byl skoro
        úplně nahý, měl totiž jen cvikr a trenýrky. Sotva doběhl k prvnímu
        stromu, rychle se na něj vyšplhal.
        “Pročpak jste utekl, nemocný?“ křičela Medunka, když přiběhla pod
        strom.
        “Nejsem už nemocný!“ odsekl Pilulkin a snažil se dostat co možná
        nejvýš.
        “Jak to, že ne? Ještě jsme vás nepropustily!“ pokračovala Medunka,
        udýchaná od rychlého běhu.
        “Propustil jsem se sám!“ ušklíbl se Pilulkin a vyplázl na Medunku
        jazyk.
        “Drzoune drzá! Ale šaty jsme vám stejně nedaly.“
        “Nevadí,“ odpověděl posměšně Pilulkin.
        “Nastydnete se, a budete stonat!“
        “Aťsi, ale k vám se už nevrátím!“
        “Že se nestydíte!“ křičela Medunka. „A to si říkáte doktor!“
        Otočila se k němu zády, zdvihla hrdě hlavu a
        odešla. Za ní pomaloučku odcházely
        ošetřovatelky.
        Pilulkin viděl, že mu už nehrozí žádné
        nebezpečí, a slezl se stromu.
        Malenky ho obklopily a soucitně se ho
        vyptávaly: „Není vám zima? Nastydnete se!
        Chcete, přineseme vám šaty?“
        “Tak dobrá, přineste,“ přikývl Pilulkin. Pápěrka odběhla domů a
        přinesla zelené proužkované šatečky.
        “Co to je?“ podivil se Pilulkin. „Přece si neobléknu takovéhle šaty!
        Všichni by myslili, že jsem malenka.“
        “A co na tom? Copak je to něco zlého?“
        “Samozřejmě!“
        “Prosím vás! To jsme tedy podle vás tak špatné?“
        “Ale ne, vy jste docela dobré,“ zarazil se Pilulkin, „jenže malíčci jsou
        lepší.“
        “A v čempak, mohl byste nám říct?“
        “Tak, no zkrátka lepší. Třeba tuhle Strunka. Víte vy vůbec, jaký je to
        báječný hudebník? To jste ještě neslyšely, jak umí hrát na flétnu!“
        “Ale slyšely! A u nás zas hrají malenky na harfy.“
        “Anebo Tubička. To byste koukaly, jaké maluje obrazy!“
        “Taky jsme už viděly. Jenže vy máte Tubičku jednoho jediného, kdežto
        u nás umí kreslit každá malenka - a dokonce i vyšívat. Jestlipak byste
        dokázal vyšít takového krásného jelínka, jako mám na zástěrce?“ zeptala
        se Jelenka.

   
        “To ne,“ přiznal se Pilulkin.
        “Tak vidíte, a u nás to dovede každá: jelínka, zajíčka - na co si
        vzpomenete.“
        “No dobrá,“ mávl Pilulkin rukou a začal si oblékat šatečky. Oblékl si je,
        rozpřahoval ruce, zdvihal nohy a obhlížel se ze všech stran. Sotva
        Neználek uviděl Pilulkina v takové podivné parádě, vyprskl smíchem. Po
        něm se rozesmáli i ostatní malíčci.
        “Že vám není hanba!“ rozhořčila se Čičinka. „Co je na tom k smíchu?“
        Ale malíčci se smáli dál. Pilulkin se rozhlédl, spatřil tolik
        rozchechtaných obličejů - a v tu ránu se zase začal svlékat.
        “Copak to děláte? Nechte si je!“ přemlouvaly ho malenky.
        “Nic už nepotřebuju,“ prohlásil rozhodně Pilulkin. „Za chviličku mi
        přinesou moje šaty.“
        “Medunka vám je nedá, kdepak, ta je náramně přísná.“
        A tu se Pilulkin jen tajemně pousmál. Když se totiž Medunka s
        ošetřovatelkami vrátily do nemocnice, okamžitě zjistily, že zmizel i
        Bručoun. Hnaly se do šatny - ale i dva malíčkovské oblečky byly tytam.
        Zůstaly tu jen Kulkovy šaty. A tak se objasnil plán útěku, který si vymyslil
        Bručoun a doktor Pilulkin. Podle tohoto plánu měl doktor Pilulkin jen tak
        neoblečený utéci oknem. Spiklenci se spoléhali, že ho budou všichni
        zaměstnanci nemocnice pronásledovat a Bručoun pak bez překážky
        vnikne do šatny a uloupí tam svoje i Pilulkinovy šaty. Plán se zdařil do
        nejmenší podrobnosti.
        Medunka ještě dlouho pátrala po Bručounovi s uloupeným oděvem.
        Jenže Bručoun seděl celou tu dobu přikrčený v houštině lopuchu. A
        třebaže sedět v lopuchu nebylo vůbec nic
        veselého, přece jen byl Bručoun radostí celý bez
        sebe, že se konečně dostal na svobodu.
        S rozkoší hleděl na jasně modré nebe i na svěží
        zelenou travičku. Na tváři se mu dokonce objevil
        úsměv. A přísahal si, že už nikdy v životě nebude
        bručet a že bude se vším všudy spokojený, jen
        když už nebude musit znovu do nemocnice.
        Konečně Bručoun viděl, že Medunka zmizela v nemocnici.
        Potichounku vylezl ze svého úkrytu, našel Pilulkina a odevzdal mu oblek.
        “Tady máš své šaty, příteli v neštěstí,“ řekl a podával Pilulkinovi
        uzlíček, který držel v ruce. Pilulkin se vrhl k Bručounovi a začal ho
        objímat. Oba dva se za svého pobytu v nemocnici velice spřátelili. Pilulkin
        se rychle oblékl. Civínek, Jaktík, Šroubek a ostatní malíčci obklopili
        Bručouna a blahopřáli mu k šťastnému návratu. A všichni se divili jeho
        veselé náladě.
        “Poprvé vidím, že se Bručoun usmívá!“ řekl Buchtík. Také malenky

   
        stály kolem a zvědavě si Bručouna prohlížely.
        “Jakpak se jmenujete?“ zeptala se ho Pápěrka.
        “Bručoun.“
        “Děláte si legraci!“
        “Ať se propadnu! Proč myslíte?“
        “Máte tak miloučký a přívětivý obličej. Takové jméno se k vám ani
        nehodí.“
        Bručounovi se rozesmála pusa od ucha k uchu.
        “To já se spíš nehodím k tomu jménu,“ zažertoval.
        “Chcete si vylézt na strom?“ navrhla mu Čičinka.
        “A směl bych?“
        “Proč by ne? Přineseme vám pilu a budete pracovat s námi.“
        “Mně taky,“ požádal doktor Pilulkin.
        “Vy si to sice nezasloužíte, protože si nevážíte malenek, ale nešť, my
        vám to odpustíme,“ řekla Čičinka.
        Malenky přinesly ještě dvě pily a Bručoun s doktorem Pilulkinem se
        také pustili do práce. Bručoun prohlásil, že lézt takhle po stromech je
        rozhodně příjemnější než sedět zavřený v sebelepší nemocnici.
        “A taky zdravější,“ dodal doktor Pilulkin.
        Usoudil totiž, že nahoře je vzduch o hodně čistší a bohatší na kyslík
        než dole. Proto Bručoun a Pilulkin pracovali až docela ve špičce.

    </p>
    <h2 id="24"> Kapitola dvacátá čtvrtá <br>
        TUBIČKŮV ZLEPŠOVACÍ NÁVRH
    </h2>
        
        <p>
        Sklizeň jablek a hrušek pokračovala i druhého
        dne. V ulicích města se zčistajasna objevil třetí
        automobil - Nejtkův osmikolový parní vůz.
        To bylo tak: V Dračíně zpozorovali, že zmizel
        Keksík. Obyvatelé věděli, že vezl autem do Zelení
        Šroubka a Vroubka. A tak když se Keksík nevrátil,
        všichni začali prosit Nejtka, aby se jel podívat,
        jestli se mu nestalo nějaké neštěstí. Nejtek přijel do Zelení, uviděl, jak
        Keksík pomáhá s autem při sklizni ovoce, neodolal a také se pustil do
        práce. Obyvatelé Dračína ho čekali až do večera, ale Nejtek se nevrátil
        ani druhého dne. Po městě se začaly šířit nejneuvěřitelnější pověsti.
        Jedni říkali, že se na cestě do Zelení usadila baba Jaga, která prý sní
        každého, koho zhlédne. Druzí povídali, že to není baba Jaga, ale zlý obr
        Cinobr. A třetí se s nimi přeli a dokazovali jim, že obři Cinobři nejsou, ale
        že prý to je trojhlavý drak, a že se neusadil na cestě, ale přímo v Zelení.
        Každý den prý sežere jednu malenku, ale jakmile se ve městě objeví
        malíček, sežere radši malíčka, protože malíčci jsou přece jen odjakživa

   
        lepší než všechny malenky dohromady.

   
        Sotva se objevily báchorky o tomhle trojhlavém drakovi, nikdo z
        obyvatel Dračína se už neodvážil do města k malenkám, aby vypátral, co
        se tam vlastně děje. Každý si říkal, že je moudřejší sedět pěkně doma.
        Ale přece jen se brzo našel odvážlivec, který prohlásil, že půjde a
        všechno vyzkoumá.
        Byl to náš starý známý Cvoček, o němž jsme už v téhle pravdivé
        historii jednou slyšeli. Obyvatelé věděli, že Cvoček je dost ztřeštěná hlava
        na to, aby se doopravdy odvážil rovnou do chřtánu nenasytného draka, a
        začali ho přemlouvat, ať prý nechodí. Ale Cvoček nechtěl ani slyšet.
        Prohlásil, že prý se na malenkách velice provinil a že ho teď hryže
        svědomí. Chce proto odčinit svou vinu, půjde do Zelení, plivne tam tomu
        drakovi na ocas, drak zdechne a přestane se svými šerednostmi.
        Odkud se Cvoček dozvěděl, že se takhle hubí draci, zůstane navždy
        záhadou. Cvoček odešel. Někteří obyvatelé ho tuze litovali a už předem
        ho oplakávali, jiní však říkali, jaképak prý litování, aspoň bude o jednoho
        uličníka méně a ve městě bude větší klid.
        “Ale je to hlavně naše vina, že jsme ho nedovedli převychovat,“ říkali
        první.
        “Takového nepředěláš!“ odpovídali druzí. „Toho tak převychová leda
        zubatá.“
        Z tohoto rozhovoru vysvítá, že těmi prvními byli ti, které Cvoček ještě
        nedokázal řádně dopálit, kdežto druzí byli z těch, které už dopálil
        jaksepatří.
        Cvoček, jak se ostatně dalo tušit, zpátky nepřišel, a tu již všichni ve
        městě nadobro uvěřili všem těm povídačkám o drakovi, o němž se začaly
        vyprávět nejnehoráznější nesmysly. Každý vyprávěč mu přidal o jednu
        hlavu víc, a tak se stal zakrátko z trojhlavého draka stohlavý.
        Samozřejmě že to všechno byly jenom výmysly. Mnozí, aspoň ti
        nejchytřejší čtenáři, už dozajista uhádli, proč se Cvoček nevrátil. A těm,
        kteří to snad ještě neuhádli, můžeme prozradit, že Cvočka vůbec
        nesežral drak - jako ostatně nesežral nikdy nikoho, protože žádný drak
        není - Cvočka prostě zaujala práce. Také dostal chuť vylézt si na strom a
        řezat pilkou, je to přece jen hrozně zajímavé - a přitom nebezpečné. A
        kterýpak malíček by couvl před nebezpečenstvím!
        V těchto dnech jenom Tubička seděl doma a maloval podobizny.
        Všechny malenky chtěly mít svůj portrét, a tak ho div neutrápily vším, co
        si naporoučely. Každá chtěla být opravdu ta nejkrásnější. A nadarmo jim
        Tubička dokazoval, že každý je jinak hezký, a že dokonce i malá očka
        mohou být krásná. Kdepak! Malenky si přály, aby
        měly oči jak náleží velké, řasy dlouhé, obočí pěkně
        do oblouku a ústa malinkatá.
        Nakonec se Tubička přestal přít a maloval tak,


        jak chtěly. Bylo to vlastně mnohem pohodlnější: aspoň z toho nebyly
        zbytečné hádky; a pak Tubička vymyslel zlepšovací návrh na rychlejší
        malování.
        Protože všechny malenky chtěly jedno a totéž, Tubička se rozhodl, že
        si vyrobí takzvanou šablonu.
        Vzal kousek silného papíru a vystříhal v něm dvě velké oči, dlouhé,
        hezky do obloučku vyklenuté obočí, rovný, velice půvabný nosík,
        malilinká ústa a bradičku s důlkem, po stranách dvě nevelká, přiměřená
        ouška, nahoře vystříhal načesané kudrny, dole tenoučký krček a dvě
        ruce s dlouhými prstíky.
        Když si udělal takovouhle šablonu, pustil se do výroby polotovarů.
        Každý snadno pochopí, co to takový polotovar je. Tubička přiložil šablonu
        na kus papíru a červenou barvou natřel místo, kde byla v šabloně
        vystřihnutá ústa. Na papíře se okamžitě objevil obrázek úst. Potom
        nabarvil tělovou barvou nos, uši a ruce, pak světlé nebo tmavé vlasy a
        hnědé nebo modré oči. Tak tedy vznikly polotovary. Polotovary si Tubička
        nadělal do zásoby.
        Měla-li malenka modré oči a světlé vlasy, vzal polotovar s modrýma
        očima a se světlou čupřinou, přimaloval jakous takous podobu a obraz
        byl hotov. Když měla malenka vlasy i oči tmavé, měl Tubička polotovar i
        pro tenhle případ. Těchhle šablonovitých podobizen namaloval Tubička
        spoustu.
        Zlepšováček velice urychlil práci, a kromě toho Tubička zjistil, že podle
        šablony zhotovené rukou zkušeného mistra může vyrábět polotovary
        každý človíček, a získal pro tu práci Jaktíka. Jaktík velmi zdařile
        vybarvoval podle šablony polotovary příslušnými barvami a jeho výrobky
        nebyly o nic méně zdařilé než ty, které vlastnoručně vyrobil sám Tubička.
        Taková dělba práce mezi Tubičku a Jaktíka ještě víc zrychlila výrobu,
        což mělo velký význam, protože množství zákaznic se nejen
        nezmenšovalo, ale naopak každý den rostlo.
        Jaktík byl velice pyšný na svou novou hodnost. O Tubičkovi a o sobě s
        hrdostí říkal: My umělci.
        Ale Tubička nebyl se svou prací ani za mák spokojen a bůhvíproč
        prohlašoval, že je to jen taková hloupá mazanice. Tvrdil, že ze všech
        podobizen, které v Zelení namaloval, dají se nazvat opravdovými
        uměleckými díly jen podobizny Sněžinky a Modroočky, ostatní že se hodí
        leda místo pokliček na hrnky a rendlíky.
        Docela jinak se na to ovšem dívaly majitelky obrazů. Líbilo se jim, že
        jsou na nich krásné, a podoba, říkaly, to prý je až to nejposlednější. Inu,
        na všechno se člověk může dívat všelijak.
    </p>

    <h2 id="25"> Kapitola dvacátá pátá <br>
       KULKA SE LÉČÍ
    </h2>
        
        <p>

     
        
        Po útěku Bručouna a Pilulkina byly všechny
        ošetřovatelky v nemocnici zaměstnány léčením
        jediného pacienta - Kulky. Když viděl, jak se o něho
        všichni starají, dočista se zhýčkal. Hned chtěl, aby
        mu k obědu uvařily polévku z bonbónů a
        marmeládovou kaši, hned si poroučel jahodový
        karbanátek s houbovou omáčkou, i když kdekdo ví,
        že takové karbanátky přece nejsou. A hned si zas přál jablečnou haši, a
        sotva mu ji přinesly, tvrdil, že chtěl hruškový pudink, a když mu přinesly
        pudink, stěžoval si, že páchne cibulí, nebo si vymyslil ještě něco jinačího.
        Všechny sestřičky se mohly uběhat, jen aby splnily jeho rozmary.
        Jaktěživy prý neměly takového pacienta, a že prý je to hotový trest, a ne
        pacient, a už aby se prý radši uzdravil.
        Každé ráno posílal jednu sestřičku hledat po městě svého psa Bulku.
        A sotva se utrmácená ošetřovatelka vrátila do nemocnice a doufala, že
        už na psa zapomněl, určitě se Kulka zeptal: „Tak co, našlas?“
        “Ale vždyť nikde není.“
        “Nejspíš jsi špatně hledala!“
        “Cože? Čestné slovo - všechny ulice jsem prošla!“
        “A jak to, že jsem tě vůbec neslyšel volat? Seber se a hledej znovu!“
        Ubohá sestřička vyšla za vrata, nevěděla kudy kam, a tak jen chvílemi
        zavolala:
        “Bulko, Bulko! Kam ses poděl?“
        Věděla, že ten křik pranic nepomůže, ale plnila Kulkovo přání, jen aby
        to, jak si myslila, pacienta uklidnilo.
        Další sestřičku posílal Kulka pro zprávy, co dělají ostatní malíčci.
        Musela mu to hlásit třikrát denně: ráno, v poledne a večer.
        Třetí sestřičku nutil, aby mu od rána do večera vypravovala pohádky,
        a když mu nebyly po chuti, vyhnal ji, a hned prý aby mu poslali jinou,
        která umí lepší.
        Hrozně se zlobil, když ho nepřišel navštívit žádný z kamarádů, ale
        sotva některý přišel, už ho hnal, že kvůli němu nemůže poslouchat
        pohádky.
        Medunka viděla, že se nálada nemocného den ze dne zhoršuje, a
        prohlásila, že je horší než dvacet Bručounů a Pilulkinů dohromady.
        Pacienta mohlo zachránit jen propuštění z nemocnice. Jenže noha se
        pořád ne a ne zahojit. A ke všemu se ještě poranil. Jednou ráno se totiž
        probudil a cítil, že ho už noha nebolí. Vyskočil z postele a rozběhl se po
        pokoji. Neudělal však ani deset kroků, noha se mu zvrtla, a Kulka upadl.
        Ubožáka odnesly do postele. Okamžitě se objevil otok a kvečeru stoupla

        
        teplota.
        Celou noc proseděla Medunka u jeho lůžka, ani oko nezamhouřila.
        Otok sice zmizel, ale léčení se tou nehodou jaksepatří protáhlo. Konečně
        nemocnému dovolily nakrátko vstávat. Kulka se opíral o berli, rukou se
        přidržoval stěny, pomaloučku se šoural po pokoji a krok za krokem se
        učil chodit.
        Potom směl chodit na hodinku na dvůr a procházet se v doprovodu
        sestřičky kolem nemocnice. Procházkami se nálada nemocného značně
        zlepšila: nebyl už tak podrážděný, a jen když bylo načase, aby se vrátil do
        pokoje, vždycky se ještě rozzuřil, křičel, že nepůjde, a hrozil ošetřovatelce
        berlí. Musely ho pevně popadnout a násilím uložit zpátky do postele.
        Díky těmto rázným opatřením pokračovala léčba úspěšně a brzo mu
        oznámily, že příštího dne bude z nemocnice propuštěn. Malíčci i malenky
        s radostí vyslechli tu příjemnou novinu. V určený den se všichni obyvatelé
        shromáždili u vchodu do nemocnice. Přivítali uzdraveného pacienta,
        obdarovali ho květinami a Kulka prohlásil:
        “Tak, a teď jsme zase všichni pohromadě! Chybí už jenom Všeználek
        a můj Bulka.“
        “To nic,“ těšily ho malenky, „třeba se ten váš Všeználek najde a Bulka
        taky.“
        “Sami se nenajdou,“ řekl jim na to Kulka. „Musíme je hledat.“
        “To tak,“ řekl Neználek, „ještě hledat Všeználka! Hlupáka hloupýho!
        Kdovíkde je mu konec!“
        “Jakýpak hlupák?“ namítl doktor Pilulkin.
        “To se ví, že hlupák. A ještě k tomu zbabělec!“ povídá Neználek.
        “Žádný zbabělec...“ začal Bručoun.
        Ale Neználek mu skočil do řeči: „Ty mlč! Kdo je tady náčelník: ty, nebo
        já? Nebo chceš zpátky do nemocnice?“
        Jak Bručoun uslyšel o nemocnici, v tu ránu ztichl.
        Sněžinka řekla: „V neděli bude ples na oslavu uzdravení všech
        nemocných a pak můžete jít hledat toho vašeho hloupého Všeználka. A
        když ho najdete, vystrojíme ještě jeden bál. To bude něco!“
        “Výborně! Výborně!“ radovali se všichni.
        Kdo ví, z čeho měli větší radost: jestli z naděje, že najdou Všeználka,
        anebo možnosti vystrojit při té příležitosti ještě jeden ples. Dodnes
        zůstala tahle otázka hádankou. Sklizeň ovoce pomalu končila. Všechny
        sklepy byly vrchovatě plné, ale na stromech zbylo ještě mnoho jablek,
        hrušek i švestek. Malenky se rozhodly, že je darují dračínským malíčkům.
        Všichni se pustili do přípravy plesu. Někteří čistili kulatý taneční
        parket zarostlý trávou, jiní dělali kolem parketu lavičky. Čiperka, Mlčoun
        a Cvoček se vyzbrojili sekerami a začali stavět vedle parketu
        jednopatrový altánek pro orchestr. Ostatní malíčci stloukali stánky na

        
        sodovku, na zmrzlinu a na ostatní pamlsky.
        K práci jim vyhrávala hudba, protože Strunka vybral deset nejlepších
        harfenistek, sestavil orchestr a okamžitě začali s nacvičováním.
        Ale nejpodivuhodnější bylo to, že se dal s náramným zaujetím do
        práce i Cvoček. Dělal, co mu přikázali, nevyváděl,
        jako by to ani nebyl on.
        “Vidíte, jak je to od vás hezké, že nám
        pomáháte!“ řekla mu Čičinka.
        “A proč bych nepomáhal?“ odpověděl Cvoček.
        „Když na to přijde, třeba si i makovici srazím, ale
        práci udělám.“
        “Děláte všechno tak pečlivě, radost pohledět,“
        přidala se Jiřička. „Hned je vidět, že rád pracujete.“
        “Hrozně rád,“ přiznal se upřímně Cvoček. „Víte, to je moje, když mám
        pořád nějakou fušku. Ale jak není někdy co dělat a já nevím, do čeho
        píchnout, hnedka začnu zrovna to, co se nemá. A pak dělám jednu
        vylomeninu za druhou a mám z toho jen samé polízanice.“
        Cvoček hezky nahlas popotáhl nosem a přejel si ho pěstí.
        “Jaképak polízanice?“ zeptala se Čičinka.
        “No, ruční masáž, víte?“
        “Jakou ruční masáž, co to je?“
        “No... no zkrátka nářez!“
        “Ach vy chudáčku!“ zvolala Čičinka. „Tak to radši nedělejte, co se
        nemá. A přijďte k nám. Tady se pro vás vždycky najde nějaká práce:
        spravit plot, zasklít rozbité okno...“
        “Tak dobrá,“ souhlasil Cvoček.
        “A na ples přijdete?“
        “Směl bych?“ „Proč by ne? Jen se pěkně umyjte, hezky se učešte a
        přijďte. Zveme vás.“
        “Tak dobrá, já teda přijdu, děkuju za pozvání.“
        Čičince se tuze líbilo, že Cvoček tak způsobně rozmlouval, a dokonce
        poděkoval. Zarděla se uspokojením, poodešla s Jiřičkou stranou a
        pošeptala jí:
        “Toho nebude tak těžké vychovat.“
        “Hlavně ho musíme častěji pochválit,“ odpověděla Jiřička.
        “To mu udělá dobře. Když bude zlobit, tak mu vyhubujeme, ale když
        udělá něco správně, pěkně ho pochválíme. Pak se to bude snažit udělat
        dobře i podruhé, jen aby zas dostal pochvalu. A taky slušnému chování
        ho musíme naučit, hrozně popotahuje.“
        “A jak ošklivě mluví,“ dodala Čičinka. „Makovice, vylomeniny,
        polízanice! Musíme si dát trochu práce i s těmi jeho výrazy a pomaloučku
        ho odnaučit taková neslušná slova.“

        
        Ale Cvoček, spokojený, že ho pochválily, pustil se do práce ještě
        horlivěji. Kdopak by nebyl rád, když ho někdo pochválí!
<h2 id="26">

        Kapitola dvacátá šestá<br>
        CVOČKŮV NÁVRAT</h2>
<p>
        Když se nevrátil ani Cvoček, nikdo z obyvatel
        Dračína se už do Zelení neodvážil. Roznesly se
        zvěsti, že stohlavý drak už brzo zhltne všechny
        malenky a pak že přijde do Dračína a pustí se do
        malíčků. Čas ubíhal, ale drak pořád nikde.
        Místo něho se však jednoho krásného jitra
        objevil v Dračíně neznámý malíček. Vypravoval, že letěl v balóně se svými
        kamarády, seskočil padákem, když začal balón klesat, přistál v hustém
        lese a od té doby bloudil po polích a lesích a hledal své přátele, kteří
        letěli balónem dál.
        Někteří nejdůvtipnější čtenáři už jistě uhodli, že tenhle neznámý
        malíček nebyl nikdo jiný než Všeználek. Místo aby se hezky klidně vrátil
        domů, rozhodl se najít kamarády.
        Obyvatelé Dračína Všeználkovi vyprávěli, že se v Zelení před několika
        dny objevili malíčci, kteří také letěli balónem a ztroskotali. Dva z nich že
        přišli do Dračína pro pájku, ale pak zase odjeli se šoférem Keksíkem
        zpátky do Zelení. Všeználek se na ně začal vyptávat, a když mu je popsali
        a řekli, že oba měli kožené kazajky, okamžitě uhodl, že to byl Šroubek s
        Vroubkem.
        Spisovatel Mudra, který tu byl i se svým samozvukopisem a pozorně
        poslouchal tenhle rozhovor, potvrdil, že se ti malíčci opravdu jmenovali
        Šroubek a Vroubek.
        Všeználek měl velikou radost. Prohlásil, že se okamžitě vydá do
        Zelení, a prosil, aby mu ukázali cestu. Na to se Dračínští zasmušili a
        oznámili mu, že do Zelení se jít nedá, protože se tam usadil stohlavý
        drak, který požírá malenky, o malíčcích ani nemluvě.
        “V životě jsem se nesetkal se stohlavým drakem!“ nedůvěřivě se
        usmál Všeználek.
        “Co to povídáte!“ rozčilili se malíčci. „A kdopak snědl našeho Keksíka?
        Už je to hezkých pár dní, co vezl do Zelení Šroubka s Vroubkem, a ještě
        se nevrátil.“
        “A kdo sežral Nejtka?“ ptali se druzí. „Jel do Zelení za Keksíkem a
        taky se ještě nevrátil. A jaký to byl panečku mechanik! Všechno uměl
        udělat.“
        “A Cvočka, kdopak toho slupl?“ zeptali se třetí. „Ačkoli, žádná škoda,

        
        protože, abychom pravdu řekli, človíček to byl - darmo mluvit, stejně by
        ho bylo jednou něco sežralo.“
        Všeználek se zamyslil a potom povídá: „Vědě není pranic známo o
        tom, že by byli nějací stohlaví draci. A tak tedy nejsou.“
        Mudra namítl: „Jenže vědě není taky pranic známo o tom, že draci
        nejsou. A tak tedy mohou být. A o tomhle se vypravuje, a proto je.“
        “O ježibabě se přece taky vypravuje,“ odpověděl Všeználek.
        “Cože, a podle vás snad není ani ježibaba?“
        “Samozřejmě že ne.“
        “Nepovídejte nám tu pohádky!“
        “Jaképak pohádky. Ježibaba je pohádka!“
        Všeználek se pevně rozhodl, že se do Zelení vydá, a třebaže ho
        Dračínští přemlouvali, trval na svém. Nedalo se nic dělat.
        Malíčci mu dali najíst, potom ho vyvedli na okraj města a ukázali mu
        cestu. Všichni byli přesvědčeni, že jde do jisté
        záhuby, a se slzami v očích se s ním loučili. Vtom
        se v dálce na cestě objevilo mračno prachu. Rychle
        se blížilo a zvětšovalo se. Človíčkové se rozprchli
        na všechny strany, poschovávali se v domech a
        poděšeně vykukovali z oken. Myslili si, že se už na
        ně žene stohlavý drak.
        Jenom Všeználek se nepolekal a zůstal stát uprostřed cesty. Brzy však
        spatřili, že se k městu blíží jeden za druhým tři automobily a víří na cestě
        prach. V prvním autě leželo velké, krásně červené jablko, na druhém
        zralá hruška a ve třetím autě bylo naloženo aspoň pět švestek. Když se
        auta přiblížila k Všeználkovi, zastavila se a vystoupili z nich Keksík,
        Nejtek a Cvoček.
        Jak to človíčkové uviděli, vyběhli z domů, začali je objímat a vyptávat
        se jich na draka, a když slyšeli, že žádný drak není a nebyl, moc se tomu
        divili.
        “A kdepak jste tedy byli tak dlouho?“ ptali se.
        “Pracovali jsme, sklízeli jsme ovoce,“ odpověděl Cvoček. Všichni se
        téhle odpovědi dali do smíchu.
        “Ostatní možná, leč ty jsi dozajista lezl celý ten čas po plotech a
        rozbíjel jsi okna!“ řekl posměšně Mudra.
        “A zrovna ne!“ odpověděl uraženě Cvoček. „Taky jsem pracoval. Já
        jsem se... jak se to říká... polepšil, tak.“
        Nejtek a Keksík potvrdili, že se Cvoček doopravdy polepšil, že s ním
        byly malenky velmi spokojené a darovaly za to obyvatelům Dračína
        hromadu jablek, hrušek a švestek. Všichni malíčci měli radost, protože si
        na ovoce tuze potrpěli. Když se Keksík dověděl, že se Všeználek chystá
        do Zelení, nabídl mu, že ho tam doveze, a za chviličku odjeli.

        
        Obyvatelé Dračína chodili vesele po ulicích. Byli rádi, že žádný drak
        není, že se Keksík a Nejtek vrátili, a hlavně že se Cvoček polepšil.
        Někteří sice tomu polepšení dvakrát nevěřili a podezřívavě Cvočka
        pozorovali: báli se totiž, aby nezačal znovu rozbíjet okna. Ale zanedlouho
        spatřili Cvočka u řeky. Seděl na břehu jen tak v trenýrkách a pral si šaty.
        “Copak tě to, prosím tě, najednou popadlo, že si pereš šaty?“ ptali se
        ho.
        “Ále, zítra jdu na ples,“ řekl jim Cvoček, „a tak se přece musím čistě
        obléknout a pěkně učesat.“
        “Copak bude u malenek ples?“
        “Bude. Keksík s Nejtkem taky půjdou. Taky je pozvaly.“
        “Nepovídej, a snad nepozvaly i tebe?“ nedůvěřivě se ptali malíčci.
        “Samo že pozvaly.“
        No tohle! vrtěli hlavou malíčci. Jestli ho malenky pozvaly na ples, to se
        tedy nejspíš doopravdy polepšil. Kdo by to byl řekl!
</p>
<h2 id="27">  
Kapitola dvacátá sedmá <br>
        NEČEKANÉ SETKÁNÍ
</h2><p>
        Přípravy na ples byly v plném proudu. Stál už
        altán pro orchestr i stánky kolem tanečního
        parketu, Tubička maloval altánek nejspletitějšími
        vzory a ostatní malíčci barvili stánky všemi
        duhovými barvami. Malenky zdobily parket květy,
        různobarevnými lampióny a praporky. A Neználek
        chodil sem a tam a poroučel ostošest. Pořád se
        mu zdálo, že jde práce příliš pomalu. Křičel, pobíhal z místa na místo a
        jenom překážel. Naštěstí věděl každý i bez něho, co má dělat. Někdo si
        vymyslil, aby se kolem parketu postavily lavičky. Ale kde vzít prkna?
        Neználek si zlostí div nerval vlasy.
        “Hrome,“ křičel, „to jste nemohli navozit pár prken? Teď jela všechna
        auta do Dračína! I co, pojďte, rozbijem nějaký stánek! A uděláme
        lavičky!“
        “Správně!“ křikl Jaktík a užuž se hnal se sekerou k nejbližšímu
        stánku.
        “To tak!“ okřikl ho Tubička. „My tady stavíme a malujeme, a ty bys to
        rozbil.“
        “Co je ti do toho!“ volal Jaktík. „Lavičky jsou taky potřeba!“
        “Ale to přece nejde - jedno stavět a druhé bourat.“
        “Moc tady neporoučej!“ vmísil se do toho Neználek.
        “Kdo je tu náčelníkem: ty, nebo já? Když řeknu bourat, tak bourat!“
        Kdopak ví, kam až by byla ta hádka zašla, ale tu se v dálce objevilo
        auto.
        “Keksík se vrátil!“ volali všichni radostně.
        “Přivezeme prkna a nemusíme bourat stánky.“
        Auto přijelo. Z kabiny vylezl Keksík. A za ním se objevil ještě jeden
        človíček. Všichni se na něho překvapeně zadívali.
        “I propána, vždyť je to náš Všeználek!“ vykřikl doktor Pilulkin.
        “Všeználek přijel!“ volal Civínek.
        Malíčci v mžiku obklopili Všeználka a začali
        ho objímat a líbat.
        “Tak přece jsme tě našli!“ říkali.
        “Jak to, že jste mě našli?“ podivil se
        Všeználek. „Tak se mi zdá, že jsem našel já vás!“
        “No ano, správně, tys našel nás. A my si už
        myslili, žes nás dočista opustil.“
        “ Já že vás opustil?“ divil se znovu Všeználek. „Tak se mi zdá, že jste
        opustili vy mne.“
        “No ty jsi přece seskočil padákem, my ne,“ povídá Buchtík.
        “A pročpak ne? Dal jsem přece rozkaz, aby seskočili všichni. Měli jste
        seskákat za mnou, balón už stejně nemohl daleko doletět. Ale vy jste, toť
        se ví, dostali strach, co? Polekali jste se, to je to.“
        “Už jo, polekali...“ přikývli malíčci.
        “Samozřejmě že dostali strach,“ řekl Neználek. „Báli se seskočit. Moc
        by mě zajímalo, kdo se polekal první.“
        “Jak to, kdo?“ zeptal se Jaktík. „Ty přece!“
        “Já?“ divil se Neználek.
        “To se ví!“ křičeli všichni. „Kdo povídal, že není potřeba skákat? Ty!“
        “No ovšem, já,“ přiznal se Neználek, „ale proč jste mě poslouchali?“
        “Správně,“ usmál se Všeználek, „to jste si našli toho pravého! Copak
        nevíte, že je Neználek osel?“
        “Tak vida,“ rozhodil Neználek rukama, „ještě mi nakonec řekne, že
        jsem osel!“
        “A zbabělec!“ dodal Sirupčík.
        “A k tomu lhář,“ přidal se Buchtík.
        “Kdypak jsem lhal?“ podivil se Neználek.
        “A kdo říkal, že vymyslil balón?“ zeptal se Buchtík.
        “Nech toho, jo!“ mávl rukou Neználek. „Žádný balón jsem nevymyslil.
        Balón přece vymyslil Všeználek.“
        “A kdo říkal, že je teď naším náčelníkem?“ dorážel na Neználka
        Sirupčík.
        “Jakýpak náčelník! To já jen tak... No, zkrátka - jaképak copak, nic...“
        vymlouval se Neználek.
        “Zkrátka - konec a basta! Teď je naším velitelem Všeználek!“
        nepřestával křičet Sirupčík.
        Malenky, které slyšely celý ten rozhovor, se hlasitě rozesmály.
        Poznaly, že je Neználek jen docela obyčejný chlubil. Havranka a Rosička
        hned běžely a každému vykládaly, jaký je Neználek lhář, a že balón
        nevymyslil on, ale Všeználek.
        Modroočka přišla k Neználkovi a pohrdlivě mu řekla: „Pročpak jste
        nás klamal? My vám věřily, myslily jsme si, že jste doopravdy chytrý,
        čestný a odvážný malíček, a vy jste zatím prachobyčejný podvodník a
        hloupý zbabělec!“
        Hrdě se od Neználka odvrátila a odešla k Všeználkovi, kolem něhož se
        už sběhla celá kupa malenek. Všechny se na něho chtěly podívat a
        poslechnout si, co vypráví.
        “Povězte nám, je to pravda, že když se letí balónem, zdá se země
        maličká jako vdoleček?“ zeptala se Všeználka Jelenka.
        “Ale kdepak,“ odpověděl Všeználek. „Země je velikánská a z balónu
        se zdá ještě větší, protože shora je o mnoho širší rozhled.“
        “A řekněte nám, prosím vás, je to pravda, že jsou mraky tvrdé a že
        jste se při letu museli prosekávat sekerou?“
        “Nesmysl,“ odpověděl Všeználek, „mraky jsou měkké jako vzduch,
        jsou přece z mlhy. Proč by se měly sekat sekerou!“
        Potom se malenky Všeználka vyptávaly, zdali je pravda, že se balóny
        nafukují párou, může-li balón doopravdy létat vzhůru nohama a co je na
        tom pravdy, že když letěli, byl mráz tisíc stupňů a jedna desetina.
        Všeználek prohlásil, že to všechno je pustá lež, a zeptal se: „A kdopak
        vám vůbec napovídal takové hlouposti?“
        “Tuhle Neználek,“ odpověděla Zajuška a zasmála se.
        Všichni se obrátili na Neználka a hlasitě se mu
        smáli. Neználek se začervenal hanbou a nejradši
        by se byl do země propadl. Odběhl a schoval se v
        houštině pampelišek. Posedím si tadyhle v
        pampeliškách a vylezu, až všechno zapomenou,
        rozhodl se nakonec.
        Všeználek si velmi přál prohlédnout si Zelení.
        Modroočka, Sněžinka a ostatní malenky šly tedy s
        ním, aby mu ukázaly všechny pamětihodnosti města. Pozorně si prohlédl
        most přes řeku a pak začal okukovat rákosový vodovod. Nadmíru ho
        zajímalo sestrojení vodovodu a vodotrysků. Malenky mu podrobně
        vysvětlovaly, jak je vodovod sestaven a jak se musí dělat vodotrysky, aby
        voda stříkala nahoru, a ne dolů. Všeználkovi se líbilo, že malenky mají
        všude tak vzorný pořádek a dokonalou čistotu, a pochválil je také za to,
        že dávají koberce dokonce i na chodníky v ulicích.
        Malenky měly radost a zvaly Všeználka do domů, aby se podíval na
        jejich zařízení. Uvnitř bylo právě tak pěkně a čisto jako venku. V jednom
        domě spatřil Všeználek skříň s knížkami a prohlásil, že až se vrátí domů,
        také si udělá knihovničku.
        “Copak vy nemáte knihovnu?“ ptaly se malenky.
        “Nemám,“ přiznal se Všeználek.
        “A kde tedy máte knížky?“ Všeználek mávl rukou.
        Styděl se přiznat, že má knihy jen tak na stole, pod stolem, a dokonce
        i pod postelí. Všeználka zajímaly samozřejmě i melouny. Malenky mu
        vyprávěly o Slámečce a Všeználek se s ní chtěl co nejdřív seznámit.
        Malenky ji našly a představily mu ji. Vyptával se jí na všechno, co ho
        zajímalo, a Slámečka mu vyprávěla o své práci s pěstováním různých
        druhů ovoce a zeleniny. Všeználek pozorně poslouchal, a dokonce si
        něco zapisoval do svého notýsku.
        “To je přece chytrý malíček,“ říkaly si malenky. „Hned je vidět, že se
        rád něčemu přiučí.“
        Neználek ovšem neměl trpělivost sedět tak dlouho v keři pampelišek.
        Každou chvíli proto vylézal, a tu mu pak nebylo nijak do smíchu. Malenky
        si ho sice vůbec nevšímaly, jako by ho ani neviděly, ale zato malíčkové
        mu nedali ani na chvilenku pokoj.
        “Neználek - lhář!“ křičeli na něj. „Neználek - mluvka! Neználek -
        baba!“
        Ba ne, jak tak na to koukám, ještě nezapomněli, pomyslil si dopáleně
        Neználek a skočil zpátky do pampelišek. Za chvíli zase vylezl - a všechno
        se opakovalo. Nakonec si řekl: A just už nevylezu! Musím to vydržet.
        Budu tady sedět třeba do zítřka. Vylezu, teprve až začne ples.
</p>
<h2 id="28">
        Kapitola dvacátá osmá
    <br>
        SMÍŘENÍ
</h2><p>
        Druhého dne byl konečně ples, na který se už
        všichni tak netrpělivě těšili. Kolem tanečního
        parketu se skvěly vyšňořené stánky a zářily
        pestrými barvami jako perníkové chaloupky. Nad
        parketem byly nataženy šňůry a na nich visely
        různobarevné lampióny a praporky. A právě takové
        lampióny a praporky visely i kolem na stromech.
        Každý strom byl jako ozdobený vánoční stromeček.
        V prvním poschodí altánku okrášleného květy seděl desetičlenný
        orchestr malenek. Každá z nich hrála na harfu. Byly tu docela maličké
        harfy, které se daly držet v rukou, byly tu větší, které malenky držely na
        kolenou, byly tady i tak veliké, že stály na podlaze a jedna harfa byla
        docela velikánská, že se muselo vylézt na žebříček, aby se na ni mohlo
        hrát.
        Ještě nebyl večer, ale všichni se už sešli kolem parketu a čekali na
        hosty z Dračína. První přišel Cvoček. Měl čistou blůzu a byl vymydlený a
        načesaný. Pravda, jeden pramen vlasů přímo na šošolce mu trčel nahoru
        jako kohoutí hřebínek, ale i tak bylo vidět, že se Cvoček důkladně
        potrápil se svým účesem.
        “Vidíte, jaký je z vás hezký malíček,“ řekla mu Čičinka. „Že je to
        příjemné i vám, když jste tak vyparáděný a čisťounký?“
        “To víte,“ přisvědčil Cvoček a stahoval si pečlivě blůzu. Hned za
        Cvočkem přijeli Nejtek a Keksík a po nich se už začali trousit i ostatní
        obyvatelé Dračína.
        Nikdo je sice nepozval, ale všichni říkali, že přišli poděkovat
        malenkám za ovoce. A malenky je hned všechny pozvaly, jen aby zůstali
        na ples. A Neználek seděl v pampeliškách doopravdy až do začátku bálu.
        Po pravdě řečeno - ani tak neseděl, jako spíš ležel. Zkrátka a dobře:
        jednoduše spal. Ale sotva uviděl, že se malíčci začínají scházet, vylezl a
        namířil si to rovnou k parketu.
        Malíčci ho zahlédli a volali: „A hele, prášil přišel! Tak pojď sem a
        pověz nám, jak jsi lítal vzhůru nohama!“
        “Jen hezky řekni, jak jsi snědl mraky místo kaše!“ křičel Buchtík.
        Neználek se hrozně urazil. Otočil se a šel, kam ho oči vedly. Malíčci za
        ním ještě něco pokřikovali a smáli se, ale on to už ani neslyšel.
        Nazdařbůh došel až na okraj města, narazil tam hlavou na plot a udělal
        si bouli na čele. Zastavil se, zdvihl oči a na plotě spatřil nápis: NEZNÁLEK
        JE HLUPÁK!
        Tak vida! řekl si. I po plotech už o mně píšou! A
        tolik se nad sebou rozlítostnil, že se to nedá ani
        vypovědět.
        Opřel si hlavu o plot a z očí mu vyhrkly slzy.
        Ach já nešťastný! říkal si. Všichni se mi teď
        smějou. A nikdo si mě nevšímá. A nikdo, nikdo na
        celém světě mě nemá rád! Dlouho tu takhle stál
        s hlavou opřenou o plot, slzy mu tekly proudem a
        ne a ne je zastavit. Najednou ucítil, že ho vzal někdo za rameno.
        A ozval se čísi laskavý hlas: „Neplačte, Neználku!“
        Obrátil se a spatřil Modroočku.
        “Snad byste neplakal,“ řekla znovu. Neználek se k ní otočil zády, chytil
        se rukama za plot a rozplakal se ještě usedavěji. Modroočka ho mlčky
        pohladila po rameni. Ucukl a chtěl ji odstrčit, dokonce i dupl.
        “Ale, ale, pročpak jste takový zlý?“ řekla mu laskavě Modroočka.
        „Vždyť vy jste přece docela správný malíček. Chtěl jste být zkrátka lepší,
        a tak jste se začal vychloubat a vymýšlet si. Ale teď už to přece dělat
        nebudete, viďte, že ne?“
        Neználek mlčel.
        “Řekněte, že ne. Vždyť jste hodný malíček.“
        “Ba ne, špatný jsem.“
        “I co, bývají horší.“
        “Ba ne, já jsem ten nejhorší ze všech.“
        “To není pravda! Cvoček byl o hodně horší než vy, vy jste nikdy nedělal
        takové neplechy jako on. No a vidíte, polepšil se. A když budete chtít,
        můžete se také polepšit. Řekněte, že to už nikdy neuděláte a že začnete
        hezky správně. Co bylo - bylo, teď je to za námi.“
        “Tak teda... neudělám!“ broukl Neználek zachmuřeně.
        “Vidíte, jak je to pěkné!“ zaradovala se Modroočka. „Teď jenom
        hleďte, abyste byl vždycky čestný a nebojácný a chytrý. Pak budete dělat
        jen samé dobré věci a vůbec si nebudete muset vymýšlet, abyste se zdál
        lepší, než jste. Že je to tak?“
        “Je,“ odpověděl Neználek. Smutně se podíval na Modroočku a v
        slzách se usmál. Modroočka ho vzala za ruku:
        “Pojďme, půjdeme k ostatním.“ Za chviličku byli
        u tanečního parketu.
        Buchtík viděl, že se Neználek vrací, a křikl na
        plné kolo: „Neználek - prášil! Neználek - hlupák!“
        “Řekni, jak jsi snědl mrak!“ volal Sirupčík.
        “Že vám není hanba, malíčci!“ okřikla je přísně
        Modroočka. „Proč ho dráždíte?“
        “Tak proč lhal?“ řekl Buchtík.
        “Copak lhal vám?“ podivila se Modroočka. „Lhal nám, ale vy jste
        mlčeli, a tak jste tedy drželi s ním.“
        “Nejste o nic lepší!“ vykřikla Sněžinka. „Věděli jste přece, že lže a že
        se chlubí - a nikdo jste ho neokřikl. Nikdo jste mu neřekl, že to není
        správné. Ani o chlup nejste lepší!“
        “Však my neříkáme, že jsme lepší,“ pokrčil Buchtík rameny.
        “Tak ho nedrážděte!“ vmísila se do hovoru Čičinka. „Jiní na vašem
        místě by mu už dávno pomohli, aby se polepšil.“
        Buchtík i Sirupčík se zastyděli a přestali Neználka popichovat.
        Jiřička k němu přišla a řekla: „Chudáčku! Vy jste plakal? Rozzlobili
        vás, co? Malíčci jsou takoví krobiáni, ale my vám ublížit nedáme. Nikomu
        už nedovolíme, aby vás zlobil.“
        Poodešla stranou a pošeptala malenkám: „Musíme s ním zacházet
        laskavěji. Provinil se a vytrestalo ho to ažaž. Ale teď toho lituje a uvidíte,
        že se už bude chovat jaksepatří.“
        “Ano, ano!“ skočila jí do řeči Čičinka.
        “Popichovat, to není správné. Rozzlobí se a bude vyvádět ještě hůř.
        Ale když ho politujeme, líp si uvědomí svou vinu a rychleji se polepší.“
        Malenky Neználka obklopily a začaly ho litovat. Neználek byl jako
        vyměněný:
        “Dřív jsem nechtěl s malenkami nikdy nic mít a myslil jsem si, že
        malíčci jsou lepší. Ale teďka vidím, že vůbec ne. Malíčci mě vždycky
        jenom dráždili, kdežto malenky se mě zastaly. Teď už se s nimi budu
        pořád kamarádit.“
</p>
<h2 id="29">

        Kapitola dvacátá devátá
    <br>    NA PLESE
    
</h2><p>
    

        Vtom zahrála hudba a všichni se dali do tance.
        Čiperka se točil s černovlasou Havrankou,
        Všeználek tancoval se Sněžinkou a Bručoun s
        Jiřičkou. A doktor Pilulkin - kdo by si to byl pomyslil!
        - tančil s Medunkou. Ano, ano! I Medunka přišla na
        ples. Místo bílého pláště, ve kterém si už na ni
        všichni zvykli, oblékla si krásné kvítečkové šaty a
        ani trošku se nepodobala té strohé Medunce, která tak přísně vládla ve
        své nemocnici. Vytáčela se v kole s rukou na Pilulkinově rameni,
        usmívala se a říkala mu:
        “Nu tak uznejte to přece, že je naše léčba mnohem lepší nežli vaše!
        Všechny oděrky, rány, škrábance, modřiny, strupy, a dokonce i vřídky se
        musí mazat medem. Med je ten nejlepší dezinfekční prostředek a chrání
        před hnisáním.“
        “Nemohu s vámi souhlasit,“ namítal zdvořile doktor Pilulkin. „Všechny
        rány, škrábance a oděrky se přece musí mazat jódem. Jód je taky ten
        nejlepší dezinfekční prostředek a také chrání před hnisáním.“
        “Ale musíte přiznat, že ten váš jód pořádně pálí, kdežto léčení medem
        je úplně bezbolestné.“
        “Mohu souhlasit pouze s tím, že léčení medem se hodí tak leda pro
        malenky, ale pro malíčky naprosto ne.“
        “Proč by ne?“ podivila se Medunka.
        “Sama jste přece řekla, že léčení medem je úplně bezbolestné.“
        “A copak vy potřebujete, aby to bolelo?“
        “Samozřejmě,“ odpověděl doktor Pilulkin. „Poleze-li malíček přes plot
        a odře si nohu, musí se mu škrábanec popálit jódem, aby si jednou
        provždy zapamatoval, že lézt přes ploty je nebezpečná věc, a aby to už
        víckrát nedělal.“
        “A on pak sice nepoleze přes plot, ale vyškrábe se až někam na
        střechu, spadne a rozbije si hlavu,“ řekla Medunka.
        “Tak mu natřeme jódem i hlavu, a zase si bude pamatovat, že zrovna

        tak nebezpečné je lézt po střechách. Jód má velký výchovný význam.“
        “Jenže lékař nemá myslit na výchovný význam, ale na to, aby
        pacientům ulevil,“ odpověděla mu Medunka. „A vy tím svým jódem
        bolesti jen zvětšujete.“
        “Lékař musí myslit na všechno,“ řekl Pilulkin. „Ovšem když vy léčíte
        malenky, nemusíte myslit na nic, ale léčíte-li malíčky...“
        “Bavme se radši o něčem jiném,“ přerušila ho Medunka.
        “S vámi se prostě vůbec nedá tančit.“
        “Kdepak se mnou, s vámi se nedá tancovat!“
        “Nejste zrovna moc zdvořilý!“
        “Jak mám být zdvořilý, když mi tady vykládáte takové nevědecké
        názory!“
        “To vy mi tady vykládáte nevědecké názory! Vy nejste doktor, ale
        mastičkář!“
        “A vy... vy...!“
        Doktor Pilulkin nebyl schopen slova, tak ho to
        urazilo. Stoupl si doprostřed tanečního parketu a
        zoufale otvíral ústa, docela jako ryba na suchu.
        Začaly do něho strkat tančící dvojice. Medunku div
        neporazily. Zatahala ho za rukáv:
        “No tak tancujte! Co stojíte? Překážíme tady!“
        Pilulkin mávl rukou a znovu se dali do tance.
        Nejdřív tančili mlčky, ale pak se znovu začali hádat
        o medu, o jódu a o léčení. Buchtík tancoval s
        Rosičkou. Ti spolu hovořili o něčem docela jinačím.
        “Máte ráda bonbóny?“ ptal se jí Buchtík.
        “A jak!“ odpověděla Rosička. „A vy?“
        “Já taky. Ale nejradši ze všeho mám buchty.“
        “A já mám zas nejradši zmrzlinu.“
        Šroubek tančil s Jelenkou.
        “Hrozně ráda bych se naučila řídit auto,“ říkala Jelenka. „U nás se
        tomu naučila spousta malenek - a tak to taky dokážu.“
        “To přece vůbec nic není,“ potvrdil Šroubek. „Nejdřív se musí
        sešlápnout spojka, pak přidat plyn...“
        A Neználek tančil s Modroočkou. Ovšem těžko se dá říci, že by
        Neználek tancoval. Ve skutečnosti tančila jen Modroočka a Neználek
        skákal jako koza na ledě, šlapal Modroočce na nohy a pořád jen vrážel
        do druhých.
        Nakonec Modroočka řekla: „Pojďme, radši si na chvilku sedneme.“
        Sedli si na lavičku.
        “Víte,“ povídá Neználek, „já vlastně vůbec neumím tancovat.“
        “To je od vás hezké, že jste se přiznal,“ řekla mu na to Modroočka.

        „Jiný na vašem místě by toho nalhal, až by se mu od pusy prášilo, říkal
        by, že ho bolí nohy a ruce - a vy tuhle poctivě řeknete, že to neumíte.
        Vidím, že se s vámi dá docela dobře kamarádit.“
        “To se ví, že dá,“ souhlasil Neználek.
        “Já se docela ráda kamarádím s malíčky,“ řekla Modroočka. „A na
        malenkách se mi nelíbí, že si tuze moc zakládají na své kráse a pořád se
        jen kroutí před zrcadlem.“
        “Malíčci jsou taky takoví, taky se rádi dívají do zrcadla,“ odpověděl
        Neználek.
        “Ale vy přece takový nejste, Neználku, že ne, že takový nejste?“
        “Kdepak já,“ povídá Neználek.
        Jenomže to lhal. Ve skutečnosti se často, když ho nikdo neviděl,
        kroutíval před zrcadlem a dumal, jaký je hezký. Ostatně jako všichni
        malíčci.
        “To jsem ráda, že takový nejste,“ řekla Modroočka. „Já se s vámi budu
        kamarádit, chcete? Mám takový báječný nápad: budeme si spolu psát!
        Nejdřív napíšete vy mně a potom zase já vám.“
        A tumáš! pomyslil si Neználek, který uměl psát jen tiskacími písmeny
        a velice se styděl prozradit svou nevzdělanost.
        “Ale jaképak psaní, co z toho?“ breptal rozpačitě. „Vždyť nebydlíme
        daleko. Můžeme si docela dobře popovídat jen tak.“
        “S vámi není vůbec žádná zábava, Neználku! Nic pro mne nechcete
        udělat. To je přece hrozně zajímavé, dostávat dopisy!“
        “No tak dobrá,“ souhlasil Neználek, „já vám teda napíšu.“
        Za chviličku se setmělo. Kolem dokola se rozsvítily barevné lampióny.
        Zářily na stromech a na stáncích, tu a tam byly schovány i v trávě pod
        stromy, takže se zdálo, že to sama tráva svítí jakýmsi kouzelným světlem.
        Dolní část altánku, nad kterou seděl orchestr, byla zatažena krásnou
        modrou oponou. Najednou se opona rozhrnula a všichni spatřili jeviště.
        Na jeviště vyšla básnířka Sedmikvítka a zvolala: „Ticho! Ticho! Nyní
        následuje představení! Pozor!“
        Všichni se usadili na lavičky a chystali se na představení.
        “Pozor!“ křičela dál Sedmikvítka. „První jsem na pořadu já. Přednesu
        vám své nové verše o přátelství.“
        Malíčci i malenky hlasitě zatleskali.
        Sotva potlesk utichl, Strunka mávl dirigentskou hůlkou, orchestr
        spustil a Sedmikvítka začala za doprovodu hudby přednášet svou novou
        báseň o přátelství. Báseň byla stejně krásná jako vůbec všechny, které
        kdy Sedmikvítka složila.
        Končila slovy: „Všem nám třeba přátelit se, upevňovat přátelství!“
        Po recitaci veršů, které se všem velice líbily, vystoupil taneční soubor.
        Dvanáct malenek, vystrojených do krásných pestrých šatů s pentlemi,

        tančilo všelijaké tance. Nejhezčí byl tanec „řepka“. Diváci tak dlouho
        tleskali a křičeli „Výborně!“, dokud „řepku“ neopakovaly ještě dvakrát.
        Po tanečním souboru vystoupil sbor malíčků z města Dračína.
        Zazpíval několik písní. A sotva odešel sbor, nechal Strunka orchestr
        orchestrem, sjel s prvního poschodí po sloupu dolů, vyšel na jeviště a
        křikl:
        “Ke mně, kamarádi, ke mně!“
        Všeználek, Čiperka, doktor Pilulkin a ostatní Všeználkovi přátelé
        vyšplhali na jeviště.
        “Pozor!“ zvolal Strunka. „Nyní vystoupí sbor malíčků z Kvítečkova!“
        Spustil na svou flétnu a všichni malíčci zazpívali sborem písničku o
        cvrčkovi, kterou složil básník Květík:
        „V trávě seděl malý cvrček,
        malinký jak pantoflíček,
        zelený měl šat,
        zelený měl šat.
        Travičku jen okusoval
        a všude se slušně choval
        i mušky měl rád,
        i mušky měl rád.
        Přišel žabák, tlusťoch dravý...
        Za chvilku se stéblem trávy
        cvrčíček se loučí,
        cvrčíček se loučí.
        Nemyslil si, nevěděl to,
        netušil a nečekal to,
        že tak smutně skončí,
        že tak smutně skončí.“
        Písnička byla tak smutná, že se nakonec neudrželi ani zpěváci a
        usedavě se rozplakali. Všem bylo líto ubohého cvrčka, kterého snědl ten
        nenasytný žabák. Z očí se jim koulely slzy jako hráchy.
        “Takový to byl hodný cvrček!“ vzlykal Civínek.
        “Nikomu neubližoval, i s mouchami se kamarádil,“ řekl Čiperka.
        “A za to za všechno ho žabák sní!“ dodal Šroubek.
        Jenom Všeználek neplakal a utěšoval je: „Neplačte, kamarádi! Žabák
        cvrčka nesnědl, to není pravda. Mouchu snědl, čestné slovo, že
        mouchu!“
        “To je jedno...“ vzlykal Šroubek. „Mouchy je mi
        taky líto.“
        “Snad byste ji nelitovali? Darmo každého

        obtěžuje a roznáší nákazu. Co vás to napadlo, plakat pro mouchu!“
        “Já nepláču kvůli mouše,“ řekl Bručoun, „jenom jsem si vzpomněl, jak
        jsme tuhle písničku zpívávali, když jsme ještě byli doma.“
        Vtom Neználek zavzlykal tak hlasitě, že všichni přestali překvapením
        plakat a začali ho těšit. Ptali se ho, proč tak hrozně pláče, ale Neználek
        neodpovídal a naříkal dál.
        Konečně vzlykl: „Po Cá... po Cá... po Cárkovi se mi stýská!“
        “Jak to?“ podivili se malíčci. „Pořád se ti nestýskalo, a najednou se ti
        stýská?“
        “Právě!“ povídá Neználek. „Já jsem tady, a Cárek zůstal doma!“
        “I co, však ono bez tebe Cárka neubude,“ řekl Čiperka.
        “A zrovna ubude! Určitě se mu po mně taky stýská. Cárek je můj
        nejlepší kamarád, a já se s ním ani nerozloučil, když jsme odlétali.“
        “Tak proč ses nerozloučil?“
        “Nechtěl jsem, pohádali jsme se. A když jsme odlétali, pořád se za
        mnou díval a mával mi, a já se zrovna naschvál otočil a nechtěl jsem se
        na něj ani podívat. Byl jsem tehda hrdý, že letím v balóně, ale teď mě
        hryže tohle... jak se tomu říká?“
        “Svědomí?“ napověděl mu doktor Pilulkin.
        “Tak, správně, svědomí! Kdybych se s ním byl tenkrát rozloučil, hned
        by mi bylo líp. Vraťme se, kamarádi, domů! A já se s Cárkem udobřím a
        pořádně se s ním rozloučím.“
        “Až se vrátíme, musíš se s nim přivítat, a ne loučit,“ vysvětlil mu
        Všeználek.
        “To je jedno, nejdřív se rozloučím a pak se přivítám a zas bude všecko
        v pořádku.“
        “Nic naplat, kamarádi, tak to se tedy musíme vydat nazpátek,“ řekl
        Strunka. „Neználkovi se chce domů.“
        “Ba, ba, kamarádi, já už mám taky nejvyšší čas,“ přidal se Pilulkin.
        „Co když se v Kvítečkově někdo rozstůně? Já tam nejsem, a kdo ho bude
        léčit?“
        “Nu což, pocestovali jsme si - a konec,“ povídá Všeználek, „jednou se
        domů vrátit musíme. Zítra se dáme na pochod.“
        Ples skončil. Modroočka přišla k Neználkovi.
        “Tak se s vámi musíme rozloučit,“ řekla smutně.
        “Ano...“ odpověděl tiše Neználek. „Už musíme domů.“
        “Dlouho jste si u nás nepobyli.“
        “Já bych tu ještě moc rád zůstal, ale domů se mi už taky chce,“ přiznal
        se Neználek a svěsil hlavu.
        Modroočka se nad něčím zamyslila a pak řekla: „Pravda, musíte
        domů. Zůstali tam vaši kamarádi, jistě už o vás mají strach. To je
        správné, že jste na ně nezapomněli.“

        Oba chvilku stáli a mlčeli. Neználek chtěl něco říci, ale hrdlo se mu
        nějak stáhlo a nemohl ze sebe vypravit ani slovo. Díval se do země,
        podpatkem rýpal do hlíny a neodvažoval se na
        Modroočku pohlédnout. Bál se, aby si nevšimla, že
        má v očích slzy. Nakonec zdvihl hlavu. Podívali se
        na sebe.
        “Chcete, ušiju vám na cestu batoh?“ zeptala se
        Modroočka.
        “To bych byl rád,“ odpověděl šťastně Neználek.
        Druhého dne se Všeználek a jeho přátelé vydali
        na zpáteční cestu. Rozhodli se, že půjdou pěšky. Balón praskl, těžko by
        se byl dal opravit, a nevál ani příznivý vítr. Vpředu šel Všeználek s
        kompasem v ruce, za ním doktor Pilulkin, pak Šroubek s Vroubkem a za
        nimi ostatní človíčci malíčci. Neználek šel docela poslední.
        Na zádech měli batohy, které jim ušily malenky. Nesli si v nich
        vdolečky na cestu a semena různého ovoce, zeleniny a květin, které v
        Kvítečkově nerostly. Sirupčík měl v každé kapse po melounovém
        jadérku.
        Malíčky šly vyprovodit všechny malenky. Leckterá plakala.
        “Neplačte,“ řekl jim Všeználek, „někdy si zas uděláme balón a
        přiletíme k vám.“
        “Přileťte na jaře, až pokvetou jabloně!“ volaly malenky. „Na jaře je u
        nás překrásně.“
        Malenky zůstaly stát na konci města a malíčci se vydali po cestě mezi
        keři trávy a polního kvítí.
        “Na shledanou! Na shledanou!“ volaly malenky a mávaly.
        “Na shledanou!“ odpovídali jim malíčci.
        Modroočka mávala mlčky, beze slova. Brzo byli malíčci pořádně
        daleko a hlasy malenek k nim doléhaly už jen docela slabounce.
        “Neználku! Neználku!“ vykřikla najednou Modroočka.
        Neználek se otočil.
        “Dopis, Neználku! Dopis!“ Neználek zakýval hlavou a zamával
        kloboukem.
        “Slyšel mě!“ radovala se Modroočka.
        Za chviličku byli cestovatelé už jen jako sotva viditelné tečky a pak
        nadobro zmizeli za zákrutem cesty. Malenky se rozešly domů. A ani jedné
        nebylo do smíchu.
        </p>
<h2 id="30">


        Kapitola třicátá<br>
        CESTA DOMŮ
    
</h2>

<p>
   
        Mnoho dní putovali Všeználek a jeho přátelé
        přes pole a lesy, až se konečně vrátili do rodného
        kraje. Zastavili se na vysokém kopci - a před sebou
        uviděli Kvítečkov v celé jeho kráse.
        Léto se chýlilo ke konci a v ulicích rozkvetly
        nejkrásnější květy: bílé chryzantémy, rudé jiřiny a
        pestrobarevné astry. Ve všech zahrádkách se jako
        motýlci pestřily macešky. Oranžové řeřichy se vinuly po plotech a po
        stěnách domů, a kvetly dokonce i na střechách. Větřík přinášel jemnou
        vůni rezedy a heřmánku. Všeználek a jeho přátelé si radostí padli do
        náruče. A za chvilenku si už vykračovali ulicemi rodného města. Ze všech
        domů vybíhali obyvatelé a hleděli na naše cestovatele. Všeználek a jeho
        kamarádi byli z dlouhého cestování tak opálení, že je zpočátku nikdo
        nepoznal.
        Najednou kdosi vykřikl: „Kamarádi, vždyť je to Všeználek! Podívejte
        se, jde tuhle vpředu!“
        A tu se ze všech stran
        začaly ozývat výkřiky: „A
        tamhle je doktor Pilulkin! A
        lovec Kulka a Civínek a
        Buchtík!“
        Obyvatelé se zaradovali a
        volali: „Hurááá!“
        A co se teprv dělo, když
        Všeználek se svými přáteli
        zabočili do Zvonečkové ulice!
        Tady přece žili všichni jejich
        sousedi a dobří známí. Človíčkové zaplnili celou ulici. Malíčci objímali a
        líbali odvážné cestovatele a malenky jim sypaly na cestu lístečky
        sedmikrás. Vtom odněkud přiběhl maličký pejsek, štěkal, skákal kolem
        lovce Kulky a lízal mu ruce.
        “Kamarádi! To je přece můj Bulka!“ vykřikl Kulka.
        Sousedé mu vyprávěli, že pár dní po tom, co odletěli balónem, přiběhl
        Bulka domů. A tak si všichni mysleli, že Kulka i jeho kamarádi zahynuli, a
        nikoho už ani ve snu nenapadlo, že je ještě někdy uvidí. Kulka popadl
        Bulku do náruče a začal se s ním mazlit.
        “Ach ty můj věrný, hodný pejsku!“ říkal. „Ty jsi ještě živ? A já si už
        myslel, že se s tebou jakživ neuvidím.“
        Tu se na konci ulice objevil nový zástup človíčků. První běžel básník
        Květík.
        “Verše!“ volali všichni. „Teď přijdou verše!“
        Malenky hlasitě zatleskaly a několik malíčků přivalilo odněkud

    
        prázdný sud a postavilo ho dnem vzhůru doprostřed ulice.
        Někdo vykřikl: „Květíku, postav se na sud a spusť!“
        Popadli Květíka v podpaží a pomohli mu vylézt na sud. Květík se na
        chvilenku zamyslil, trochu si odkašlal, potom napřáhl ruku k Všeználkovi
        a jeho přátelům a s citem přednesl báseň, kterou složil přímo tady na
        sudu:
        „Sláva našim vzduchoplavcům, kteří na balónu
        letem světem nebem pluli, třikrát hurá k tomu!
        A dnes vrátili se domů
        bez balónu, bez balónu!“
        “Huráááá!“ volali odevšad človíčkové.
        Květíka okamžitě snesli se sudu, malíčci si ho zdvihli na ramena a
        nesli ho domů; vzadu běžely malenky a házely mu lístečky sedmikrás.
        Touhle básní se Květík proslavil tak, jako by byl vykonal tu pozoruhodnou
        cestu on sám.
        Naši stateční cestovatelé otevřeli vrátka a vydali se k svému domku,
        který byl už tolik dní prázdný. Na ulici zůstal jenom Neználek. Smutně se
        díval za odcházejícím zástupem, a potom se rozhlédl, jako by někoho
        hledal. Ale na ulici bylo pusto. Všechny jako by odvál vítr. Oči mu ještě víc
        posmutněly, ale vtom uviděl ve stínu plůtku na protější straně ulice
        maličkou postavičku. Stála tu s pusou dokořán a hleděla na něho
        vykulenýma očima.
        “Cárku!“ vykřikl Neználek, když
        poznal svého přítele, a rozpřáhl
        náruč. Cárek vypískl radostí a vrhl se
        k Neználkovi.
        Ale Neználek se mu taky rozběhl
        naproti, a tak se div nesrazili. Cárek
        se s hrdostí a s obdivem díval na
        svého kamaráda, z kterého se stal
        znamenitý cestovatel, a Neználek
        zase s provinilým úsměvem
        pokukoval po Cárkovi. Hezky dlouho
        tu takhle stáli, dívali se na sebe a
        rozčilením nebyli schopni slova.
        Potom si padli do náruče a z očí jim
        vyhrkly slzy. Takové to bylo shledání!
        A tím také skončilo přeslavné
        putování Všeználka a jeho přátel.
        Život v Kvítečkově běžel zase
        postaru... Ale ba ne, tak úplně
        postaru ne, to se říci nedá. Od těch

        dob, co se naši odvážní cestovatelé vrátili domů, hovořilo se v městě jen
        a jen o nich. Všichni obyvatelé, malíčci i malenky, chodili po večerech k
        Všeználkovu domku a poslouchali vyprávění cestovatelů o životě v
        Zelení. Buchtík rád vzpomínal na to, jakými dobrými vdolečky je malenky
        hostily, a Sirupčík se zase chlubil, kolik vypil limonády. Všeználek
        vyprávěl o rákosovém vodovodu, o vodotryscích, o úžasném mostě, který
        malenky postavily přes řeku, i o tom, jaké vypěstovaly obrovské melouny.
        Sirupčík při tom vždycky vytahoval z kapsy melounové jadérko a říkal:
        „Kdopak by si pomyslil, že z tohohle jadérka může být kolik sudů sirupu!“
        Jaktík a Čiperka ze všeho nejraději vyprávěli, jak s malenkami sklízeli
        úrodu.
        Šroubek s Vroubkem povídali o využití strojů, o svém příteli šoféru
        Keksíkovi a o mechanikovi a vynálezci Nejtkovi, který má všechno
        zařízeno na tlačítka.
        Kulka nejradši vzpomínal na to, jak ho léčili v nemocnici a jaká
        znamenitá lékařka je Medunka, která mu vyléčila vyvrtnutou nohu tak
        dobře, že teď zase může nejen chodit, ale i běhat, a dokonce skákat. Na
        důkaz toho poskakoval Kulka po jedné noze - a zrovna po té vyvrtnuté.
        Všichni vypravovali o svém přátelství s malenkami. Ba i Mlčoun, od
        kterého bylo zřídkakdy slyšet třebas jen jediné slůvko, prohlásil:
        “Čestné slovo, kamarádi, nikdy jsem si nemyslil, že se dá s
        malenkami kamarádit zrovna tak dobře jako s malíčky.“
        “Kdybys nemluvil!“ poznamenal Neználek. „Ani jsem si nevšiml, že by
        ses tam s někým skamarádil.“
        “A ty ano?“ ptali se ho malíčci.
        “Jasně, s Modroočkou!“ odpověděl hrdě Neználek. „Tohle ti tak
        zrovna věříme!“ řekla Knoflenka.
        “Ty ses přece pohádal i se svým kamarádem Cárkem, že se kamarádil
        s malenkami.“
        “Ale kdepak! S Cárkem jsem se už dávno udobřil a teď se s vámi budu
        taky kamarádit.“
        “A proč ses nekamarádil dřív?“ zeptala se Kamilka.
        “Protože jsem byl hloupý. Bál jsem se, aby se mi někdo nesmál, že s
        vámi táhnu za jeden provaz.“
        “A budeš se bát nanovo,“ řekla mu Muška.
        “Ba ne, teď už z toho mám rozum. Chceš, budu s tebou kamarádit? A
        kdo se mi začne smát, tomu dám po hlavě.“
        “To tak, ještě aby ses kvůli mně pral!“ odpověděla Muška.
        “No dobrá, prát se tedy nebudu. Přestanu si zkrátka těch posměšků
        všímat a hotovo!“
        Neználek se skamarádil s Muškou, a kdykoli od té doby viděl, že
        někdo malenkám ubližuje, přišel k němu a řekl:


        “Proč jim ubližuješ? Koukej, ať už to víckrát nevidím! Ubližovat
        malenkám je u nás zakázáno!“
        Malenky si ho za to vážily a říkaly, že
        Neználek není vůbec špatný človíček.
        Ostatní malíčci ovšem Neználkovi záviděli,
        že ho malenky tak chválí, a taky se jich
        začali zastávat.
        Ubližovat malenkám bylo zkrátka v
        Kvítečkově doopravdy zakázáno. A když se
        někdy stalo, že některý malíček napřáhl
        na malenku pěst nebo jí řekl dokonce jen
        nějaké ošklivé slovo, hned se mu všichni vysmáli a říkali, že je
        nevychovaný nezdvořák a neotesaný krobián, který nezná ani ta
        nejhlavnější pravidla slušného chování. Teď už nikdy nikdo malenky
        neodháněl, když si chtěly s malíčky hrát, ale naopak je vždycky vzali do
        hry.
        Zanedlouho si Všeználek usmyslil postavit v Kvítečkově rákosový
        vodovod a zřídit několik vodotrysků, pro začátek po jednom v každé ulici.
        Kromě toho navrhl sestrojit přes Okurkovou řeku most, aby se mohlo do
        lesa pěšky.
        Malenky se daly do práce společně s malíčky. Od rána do oběda
        pracovali na stavbě mostu, při kladení vodovodu a na montování
        vodotrysků. Po obědě si všichni hráli: někdo na babu, někdo na
        schovávanou, někdo zas kopanou nebo volejbal. Jenom Neználek si
        hrával málokdy.
        Říkal vždycky: „Kdepak, já teď na to nemám čas. Číst dovedu jen
        taktak a píšu jenom tiskacími písmeny. A moc nutně se potřebuju naučit
        krasopisně psát. Dobře vím proč.“
        A místo aby šel hrát kuželky nebo kopanou, sedl si za stůl a pustil se
        do čtení. Četl každý den jen jednu stránku, ale i to mu nesmírně
        prospělo. Někdy přečetl dokonce dvě: jednu za dnešek a jednu za zítřek.
        Když byl hotov s čtením, vzal si sešit a začal psát.
        Dávno nepsal tiskacími písmeny, psal už psacími. Jenže ze začátku se
        mu zrovna nedařila. Míval v sešitech místo písmen všelijaké prapodivné
        kudrlinky a preclíky, ale snažil se a časem se naučil psát doopravdy
        krásná písmena: i velká začáteční, i malá. Hůř to ovšem dopadalo s
        kaňkami. Neználek totiž moc často dělal do sešitu kaňky. A k tomu ještě,
        jak ji udělal, hned ji slízl jazykem. Míval proto vždycky kaňky s
        dlouhatánským ohonem. Takovým ocasatým kaňkám říkal komety a měl
        je div ne na každičké stránce. Ale Neználek se nevzdal. Věděl, že jestli
        bude trpělivý a pilný, zbaví se jednou i těchhle protivných komet.

    </p>

</body>

</html>
